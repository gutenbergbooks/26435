<!DOCTYPE html PUBLIC "-//W3C//DTD HTML 4.01 Transitional//EN">
<html lang="fr">
<head>
  <meta http-equiv="content-type" content="text/html; charset=UTF-8">
  <title>The Project Gutenberg ebook of L'amant rendu cordelier a l'observance d'amours, by Martial d'Auvergne.</title>

<style type="text/css">
<!--
body { margin-left: 10%; margin-right: 10%; }
h1, h4 { text-align: left; margin-top: 2em; }
p { text-align: justify; line-height: 1.2em; }
.poem { text-align: left; margin-left: 5%; width: 90%; position: relative; }
.stanza { margin-top: 1em; }
.stanza br { display: none; }
.i0 { display: block; margin: 0 0 0 2em; text-indent: -2em; }
.trnote { font-family: sans-serif; font-size: 95%; padding: .5em;
  margin-left: 5%; margin-right: 5%; border: dotted 1px; }
.sc { font-variant: small-caps; }
-->
</style>
</head>
<body>

<h1>S'ensuyt l'amant rendu cordelier a l'observance d'amours</h1>


<div class="poem">
  <div class="stanza">
    <span class="i0">Au son d'un bastouer cliquant</span><br>
    <span class="i0">D'une tresbelle chamberiere</span><br>
    <span class="i0">Sa voix singlant et decliquant</span><br>
    <span class="i0">Ainsy que une seraine clere</span><br>
    <span class="i0">En ung pré joingnant la riviere</span><br>
    <span class="i0">M'endormis si soudainement</span><br>
    <span class="i0">Que perdis propos et lumiere</span><br>
    <span class="i0">Et ne sçay que devins vraiement</span><br>
    <br>
  </div>

  <div class="stanza">
    <span class="i0">Sy me sembla q'un grant boullon</span><br>
    <span class="i0">D'eaue me ravit et surmonta</span><br>
    <span class="i0">puis survint ung estourbillon</span><br>
    <span class="i0">De vent qui se doux chant m'osta</span><br>
    <span class="i0">Et d'illec sy me transporta</span><br>
    <span class="i0">Aussy viste comme ung canon</span><br>
    <span class="i0">A ung grant boys ou m'emporta</span><br>
    <span class="i0">Maugré moy voulsisse ou non</span><br>
    <br>
  </div>

  <div class="stanza">
    <span class="i0">Le boys ou forest s'appelloit</span><br>
    <span class="i0">La forest de desesperance</span><br>
    <span class="i0">Ou jamais homme sy n'alloit</span><br>
    <span class="i0">Qui ne fust marry a oultrance</span><br>
    <span class="i0">Mains vaillans les fers de leur lance</span><br>
    <span class="i0">y ont en combatant laissés</span><br>
    <span class="i0">Mains amoureux en desplaisance</span><br>
    <span class="i0">Par couroux y sont trespassés</span><br>
    <br>
  </div>

  <div class="stanza">
    <span class="i0">En maintes foretz ay esté</span><br>
    <span class="i0">Mais oncques n'en veis l'apareil</span><br>
    <span class="i0">Car soit en yver ou esté</span><br>
    <span class="i0">L'on n'y voit luire le soleil</span><br>
    <span class="i0">Le temps n'y est pers ne vermeil</span><br>
    <span class="i0">Tousjours y fait obscur et noir</span><br>
    <span class="i0">Ne n'a que tristesse et que dueil</span><br>
    <span class="i0">S'estoit verdier de desespoir</span><br>
    <br>
  </div>

  <div class="stanza">
    <span class="i0">Quant je me veis en ce dangier</span><br>
    <span class="i0">Lors je commencé a crier</span><br>
    <span class="i0">Vers amours pour me solaiger</span><br>
    <span class="i0">Et obvier au fourvoier</span><br>
    <span class="i0">Priant qu'il me voulsist convoier</span><br>
    <span class="i0">A ce perilleux damne pas</span><br>
    <span class="i0">Car sans son secour envoier</span><br>
    <span class="i0">Seur estoie de passer le pas</span><br>
    <br>
  </div>

  <div class="stanza">
    <span class="i0">Sy n'euz pas mon oraison faicte</span><br>
    <span class="i0">Qu'amours de sa grace et bonté</span><br>
    <span class="i0">Sy me transmist une saiecte</span><br>
    <span class="i0">Ardant et plaine de clarté</span><br>
    <span class="i0">Qui me mist au chemin hanté</span><br>
    <span class="i0">Dont de loing veis une chapelle</span><br>
    <span class="i0">Vers laquelle me transporté</span><br>
    <span class="i0">Jamais n'en eschapé plus belle</span><br>
    <br>
  </div>

  <div class="stanza">
    <span class="i0">Ainsy pour amours mercier</span><br>
    <span class="i0">Vers ceste eglise hastivement</span><br>
    <span class="i0">Prins pays sans me soucier</span><br>
    <span class="i0">Comme delivré de tourment</span><br>
    <span class="i0">Et cheminay sy longuement</span><br>
    <span class="i0">Que j'arrivay devant la porte</span><br>
    <span class="i0">Qui estoit de grant exaussement</span><br>
    <span class="i0">Et d'ouvraige de mainte sorte</span><br>
    <br>
  </div>

  <div class="stanza">
    <span class="i0">Ceste eglise faicte a pilliers</span><br>
    <span class="i0">De merveilleuse magnificence</span><br>
    <span class="i0">Fondee estoit de cordeliers</span><br>
    <span class="i0">Religieux de l'observance</span><br>
    <span class="i0">Ayans renoncé l'aliance</span><br>
    <span class="i0">Du noble service d'amours</span><br>
    <span class="i0">Pour faire leens penitance</span><br>
    <span class="i0">Jusques a la fin de leurs jours</span><br>
    <br>
  </div>

  <div class="stanza">
    <span class="i0">Or sur ce point est a noter</span><br>
    <span class="i0">Que de tous vivans langoureux</span><br>
    <span class="i0">L'on eust leens souffert bouter</span><br>
    <span class="i0">Sy non les loyaux doloreux</span><br>
    <span class="i0">Les despourveux adventureux</span><br>
    <span class="i0">Les desolés et espanis</span><br>
    <span class="i0">Mesmement povres amoureux</span><br>
    <span class="i0">Qui de leurs dames sont banis</span><br>
    <br>
  </div>

  <div class="stanza">
    <span class="i0">De la nef du cueur du portal</span><br>
    <span class="i0">Ne sauroye au long toucher</span><br>
    <span class="i0">Tous les murs estoient de cristal</span><br>
    <span class="i0">Tous lambroussez jusques au clochier</span><br>
    <span class="i0">De fin or et d'azur mout chier</span><br>
    <span class="i0">Et la croisee toute d'ivire</span><br>
    <span class="i0">Brief qui vouldroit tout espluchier</span><br>
    <span class="i0">Il faudroit ung jour a le dire</span><br>
    <br>
  </div>

  <div class="stanza">
    <span class="i0">Sy veis en entrant a l'eglise</span><br>
    <span class="i0">Ung povre amant plourer sy fort</span><br>
    <span class="i0">Portant le noir et sans devise</span><br>
    <span class="i0">Comme tout plain de desconfort</span><br>
    <span class="i0">Triste estoit lors jusques a la mort</span><br>
    <span class="i0">Com s'il vouloit pencer de l'ame</span><br>
    <span class="i0">Et disoit l'en leens qu'atort</span><br>
    <span class="i0">L'on l'avoit bany de sa dame</span><br>
    <br>
  </div>

  <div class="stanza">
    <span class="i0">Le gallant avoit pour habit</span><br>
    <span class="i0">Longue robe noire dessainte</span><br>
    <span class="i0">Comme pour estre a ung obit</span><br>
    <span class="i0">Cornette de beau veloux tainte</span><br>
    <span class="i0">En couleur de reffus et plainte</span><br>
    <span class="i0">Cheveulx longs du temps des apostres</span><br>
    <span class="i0">Et puis par devocion sainte</span><br>
    <span class="i0">Portoit les belles patenostres</span><br>
    <br>
  </div>

  <div class="stanza">
    <span class="i0">Quant je me fus agenoullé</span><br>
    <span class="i0">Et que euz commencé ma priere</span><br>
    <span class="i0">De cet homme me esmerveillé</span><br>
    <span class="i0">Qui menoit sy piteuse chiere</span><br>
    <span class="i0">Car a ung lieu n'arestoit guere</span><br>
    <span class="i0">Ains alloit tousjours et venoit</span><br>
    <span class="i0">Et sembloit bien a sa maniere</span><br>
    <span class="i0">Que du monde ne luy challoit</span><br>
    <br>
  </div>

  <div class="stanza">
    <span class="i0">En me pourmenant de travers</span><br>
    <span class="i0">De la nef et a l'opposite</span><br>
    <span class="i0">Ung des religieux convers</span><br>
    <span class="i0">Vint donner a tous l'eau beniste</span><br>
    <span class="i0">Puis que la grant messe fut dicte</span><br>
    <span class="i0">Je veis la venir damp procureur</span><br>
    <span class="i0">Portant ung visage d'ermite</span><br>
    <span class="i0">Qui fist a l'amant grant honneur</span><br>
    <br>
  </div>

  <div class="stanza">
    <span class="i0">Or ça dist il j'ay parlé</span><br>
    <span class="i0">Au jour duy de vostre matiere</span><br>
    <span class="i0">Mais damp prieur s'en est allé</span><br>
    <span class="i0">Sy près il n'arrestera gueres</span><br>
    <span class="i0">Je vous asseure qui n'y a frere</span><br>
    <span class="i0">Ceans qui ne vous aime bien</span><br>
    <span class="i0">Pour quoy devés faire grant chiere</span><br>
    <span class="i0">Car vostre besongne ira bien</span><br>
    <br>
  </div>

  <div class="stanza">
    <span class="i0">Lors dist l'amant la leur mercy</span><br>
    <span class="i0">De mon cas sont mal informés</span><br>
    <span class="i0">Las je n'ay fait ailleurs ne sy</span><br>
    <span class="i0">Chose dont doye d'eux estre amez</span><br>
    <span class="i0">Mes biens fais sy sont clers semez</span><br>
    <span class="i0">De moy ne leur en doibt challoir</span><br>
    <span class="i0">Quant les auroy acoustumés</span><br>
    <span class="i0">Je n'emporray que mieulx valloir</span><br>
    <br>
  </div>

  <div class="stanza">
    <span class="i0">Tantost après cy arriva</span><br>
    <span class="i0">Damp prieur venant de dehors</span><br>
    <span class="i0">Auquel damp procureur luy va</span><br>
    <span class="i0">Presenter le povre amant lors</span><br>
    <span class="i0">Disant pere misericors</span><br>
    <span class="i0">En vecy ung qui fain a de rendre</span><br>
    <span class="i0">A l'ordre le cueur et le corps</span><br>
    <span class="i0">Se c'est vostre gré de le prendre</span><br>
    <br>
  </div>

  <div class="stanza">
    <span class="i0">Premierement il fault sçavoir</span><br>
    <span class="i0">Dist damp prieur sa voulenté</span><br>
    <span class="i0">Et s'il pourra bien recepvoir</span><br>
    <span class="i0">Tant de tourment et de durté</span><br>
    <span class="i0">Il n'y a leans que povreté</span><br>
    <span class="i0">Amy je le vous vueil bien dire</span><br>
    <span class="i0">Affin que sy y estes bouté</span><br>
    <span class="i0">Vous prenés en gré le martire</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Helas dist il ne m'en chault</span><br>
    <span class="i0">Eslire vueil la voye certaine</span><br>
    <span class="i0">J'ay essayé du froit et du chault</span><br>
    <span class="i0">Et sçay que ceste vie mondaine</span><br>
    <span class="i0">Est fainte deceptive et vaine</span><br>
    <span class="i0">Faisans cent mille gens perir</span><br>
    <span class="i0">Qui plus y est plus a de peine</span><br>
    <span class="i0">Et sy fault une foys mourir</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Or ça mon amy qui vous meult</span><br>
    <span class="i0">Dont vous vient ceste affection</span><br>
    <span class="i0">L'ennemy tressouvent esmeut</span><br>
    <span class="i0">Maintes gens par temptacion</span><br>
    <span class="i0">Soubz umbre de devocion</span><br>
    <span class="i0">Pour faire ung coup a l'aventure</span><br>
    <span class="i0">Et entrer en profection</span><br>
    <span class="i0">Dont après ilz maudissent l'eure</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">A par ma foy je vous diray</span><br>
    <span class="i0">La chose ne m'est pas subite</span><br>
    <span class="i0">Car j'ay pieça deliberé</span><br>
    <span class="i0">De mourir reclus ou hermite</span><br>
    <span class="i0">Les biens d'amours je les vous quicte</span><br>
    <span class="i0">Mes ris sont tournés a plourer</span><br>
    <span class="i0">En lieu ou tout plaisir habite</span><br>
    <span class="i0">Je ne quiers jamais demourer</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Comment vous qui estez sy jeune</span><br>
    <span class="i0">Avés vous le cueur tant failly</span><br>
    <span class="i0">Qui ne vous chault de vie mondaine</span><br>
    <span class="i0">Hault desir est il aboly</span><br>
    <span class="i0">Avés vous regart a nulluy</span><br>
    <span class="i0">Vous a l'en rien dit ou meffait</span><br>
    <span class="i0">Amours vous ont il defailly</span><br>
    <span class="i0">Qui ceste maladie vous fait</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Ma maladie la ne gist point</span><br>
    <span class="i0">Ne n'ay regret a homme ne a femme</span><br>
    <span class="i0">Remors de conscience me point</span><br>
    <span class="i0">Seulement a pencer de l'ame</span><br>
    <span class="i0">Car a poursuir grace de dame</span><br>
    <span class="i0">Trop y fault de pas et de tours</span><br>
    <span class="i0">Et sy n'en puet on avoir dragme</span><br>
    <span class="i0">Qui ne couste mille douleurs</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Telles douleurs ne sont que joye</span><br>
    <span class="i0">A gens qui les scevent contendre</span><br>
    <span class="i0">Et viennent de la la mont joye</span><br>
    <span class="i0">D'onneur qu'on ne sauroit comprendre</span><br>
    <span class="i0">Biens d'amours ne se pevent trop vendre</span><br>
    <span class="i0">Car c'est en tout temps heritaige</span><br>
    <span class="i0">Qu'on ne peut perdre ne despendre</span><br>
    <span class="i0">Et sy rend tousjours davantaige</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Le dire ne vous couste gueres</span><br>
    <span class="i0">Je sçay bien comment il m'en tient</span><br>
    <span class="i0">De tant que ma plaisance est chiere</span><br>
    <span class="i0">Voirement plus peine apartient</span><br>
    <span class="i0">Mais quant tousjours on la soustient</span><br>
    <span class="i0">En vivant soubz une esperance</span><br>
    <span class="i0">D'aquerir loier qu'on retient</span><br>
    <span class="i0">C'est la pour perdre pascience</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Dames ne sont point tant cruelles</span><br>
    <span class="i0">Ne sy despourveues de savoir</span><br>
    <span class="i0">Que de ceulx qui seuffrent pour elles</span><br>
    <span class="i0">Elles n'en facent leur devoir</span><br>
    <span class="i0">Mais sy n'y veulent pourvoir</span><br>
    <span class="i0">L'on ne les en doibt point blasmer</span><br>
    <span class="i0">Legier croire fait decevoir</span><br>
    <span class="i0">Il fault congnoistre avant que amer</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Que peut on mieulx homme congnoistre</span><br>
    <span class="i0">Que par service et diligence</span><br>
    <span class="i0">Quant on le voit nuyt et jour estre</span><br>
    <span class="i0">Atendant d'amours l'influence</span><br>
    <span class="i0">Muer couleur et contenance</span><br>
    <span class="i0">Suer trembler et soupirer</span><br>
    <span class="i0">Helas c'est bien l'experience</span><br>
    <span class="i0">Qui la vouldroit considerer</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">De telz maulz nulz n'est tant malade</span><br>
    <span class="i0">Qu'on ne face bien tost guerir</span><br>
    <span class="i0">D'un baiser ou d'une balade</span><br>
    <span class="i0">Quant amour le veult secourir</span><br>
    <span class="i0">Tel se plaint avant que ferir</span><br>
    <span class="i0">Qui n'a douleur ne maladie</span><br>
    <span class="i0">Ne n'en voit l'en gueres mourir</span><br>
    <span class="i0">Quelque chose que n'en me die</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Ha monseigneur vous avés tort</span><br>
    <span class="i0">Vous sçavés mieulx que vous ne dictez</span><br>
    <span class="i0">Car plus vauldroit souffrir la mort</span><br>
    <span class="i0">Que telles douleurs etroclites</span><br>
    <span class="i0">Se sont angoisses cy despites</span><br>
    <span class="i0">Qui font le sens perdre et tourner</span><br>
    <span class="i0">Aumoins ceulx la en seront quictes</span><br>
    <span class="i0">Ne n'y faudroit plus retourner</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Or je vous demande beau sire</span><br>
    <span class="i0">Se la dame ou estoies submis</span><br>
    <span class="i0">Vous a brassé sy dure martire</span><br>
    <span class="i0">Que secours n'y puisse estre mis</span><br>
    <span class="i0">y avoit il nulz compromis</span><br>
    <span class="i0">Entre vous deux et alliance</span><br>
    <span class="i0">Ou celle avoit nulz autres amys</span><br>
    <span class="i0">Qui vous aient fait bailler l'avance</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Doubter point ne fault de cela</span><br>
    <span class="i0">Tant estoit parfaicte et entiere</span><br>
    <span class="i0">Pour ce maintenir ça et la</span><br>
    <span class="i0">Fust en langaige et en maniere</span><br>
    <span class="i0">D'onneur estoit la tresoriere</span><br>
    <span class="i0">Belle et bonne sans quelque chose</span><br>
    <span class="i0">A chascun faisoit bonne chiere</span><br>
    <span class="i0">Mais ne m'y demandés autre chose</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">De dire que n'y trouvés point</span><br>
    <span class="i0">Ung peu plus qu'autre d'avantaige</span><br>
    <span class="i0">Je ne puis concevoir ce point</span><br>
    <span class="i0">Ne qu'elle eust sy gros couraige</span><br>
    <span class="i0">De vous veoir endurer dommaige</span><br>
    <span class="i0">En la servant et pour bien faire</span><br>
    <span class="i0">Veu qu'elle estoit sy bonne et sage</span><br>
    <span class="i0">Aussy je ne le sauroye croire</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Le bien et le mal congnoissoit</span><br>
    <span class="i0">Jamais n'en sera de pareille</span><br>
    <span class="i0">Dieu luy doint bon jour ou qu'elle soit</span><br>
    <span class="i0">Et a tous ceulx de sa sequelle</span><br>
    <span class="i0">Quant j'oys encor parler d'elle</span><br>
    <span class="i0">Les larmes m'en viennent es yeux</span><br>
    <span class="i0">Et ma doleur s'en renouvelle</span><br>
    <span class="i0">Dont il ne m'en est pas de mieulx</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Elle et aultre fault oublier</span><br>
    <span class="i0">Folie est de s'y amordre</span><br>
    <span class="i0">Aumoins se vous y voulés lier</span><br>
    <span class="i0">Et garder les veux de nostre ordre</span><br>
    <span class="i0">Du temps passé vous faudroit tordre</span><br>
    <span class="i0">Les mains et avoir repentailles</span><br>
    <span class="i0">Sy notés bien ces motz par ordre</span><br>
    <span class="i0">Car se n'est pas jeu de troys mailles</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Helas c'estoit la plus prudente</span><br>
    <span class="i0">Que je veis onc et plus parfaicte</span><br>
    <span class="i0">Saige savant d'onneur plaisante</span><br>
    <span class="i0">En bonté et beauté complecte</span><br>
    <span class="i0">De tous biens brief estoit replecte</span><br>
    <span class="i0">Il n'y falloit metre n'oster</span><br>
    <span class="i0">Quant il m'en souvient je souhaite</span><br>
    <span class="i0">La mort que me viengne emporter</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">En ung propos n'estes pas ferme</span><br>
    <span class="i0">En ce que puis apercevoir</span><br>
    <span class="i0">Ne n'est pas le chemin de l'ame</span><br>
    <span class="i0">De vos amours ramentevoir</span><br>
    <span class="i0">Il vous en fault tout demouvoir</span><br>
    <span class="i0">Et ung autre leçon aprendre</span><br>
    <span class="i0">Avant qu'on vous puist recevoir</span><br>
    <span class="i0">En la religion ne prendre</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Si forte rigle que vouldrés</span><br>
    <span class="i0">Bien garderé pour abriger</span><br>
    <span class="i0">Et me sembloit que quant saurés</span><br>
    <span class="i0">Qui me fait mon mal rengregier</span><br>
    <span class="i0">Vous aiderés a deschargier</span><br>
    <span class="i0">Mon povre cueur de grant mesaise</span><br>
    <span class="i0">Mais j'ay paour de vous trop charger</span><br>
    <span class="i0">Et que mon langaige desplaise</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Nenny vous serés escouté</span><br>
    <span class="i0">Dire me povés hardiment</span><br>
    <span class="i0">Cy soubz le benedicité</span><br>
    <span class="i0">Vostre vouloir et pensement</span><br>
    <span class="i0">Aussy avons exprès serment</span><br>
    <span class="i0">De ne prendre ceans personne</span><br>
    <span class="i0">S'il ne desclere entierement</span><br>
    <span class="i0">La cause pour quoy il s'i donne</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Vray est que fu jadis esprins</span><br>
    <span class="i0">Par le mouvement de desir</span><br>
    <span class="i0">De ceste dame de hault pris</span><br>
    <span class="i0">Se s'eust esté son bon plaisir</span><br>
    <span class="i0">Ou failly n'avoye a choisir</span><br>
    <span class="i0">De en sa grace me hebergier</span><br>
    <span class="i0">Mais dangier m'en vint dessaisir</span><br>
    <span class="i0">Qui me fist bien tost deslogier</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Dangier sy a ceste coustume</span><br>
    <span class="i0">D'effroier tousjours la poulaille</span><br>
    <span class="i0">Il destaint le feu et l'alume</span><br>
    <span class="i0">Il trenche les morceaux et baille</span><br>
    <span class="i0">L'un rançonne l'autre tenaille</span><br>
    <span class="i0">Il en prent par ou il en treuve</span><br>
    <span class="i0">On n'a point telz biens sans bataille</span><br>
    <span class="i0">Mais il ne fault pas qu'on recouvre</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Las je ne sçay quel recouvrer</span><br>
    <span class="i0">Il vault mieux plus tost departir</span><br>
    <span class="i0">Que trop attendre et pis trouver</span><br>
    <span class="i0">Et retraire que repentir</span><br>
    <span class="i0">Brief c'est pour devenir martir</span><br>
    <span class="i0">Qui a entre ses mains affaire</span><br>
    <span class="i0">Car quant on cuide bien departir</span><br>
    <span class="i0">Lors c'est quant est a reffaire</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">De dangier ne se doibt l'en plaindre</span><br>
    <span class="i0">Car amour sy l'a destiné</span><br>
    <span class="i0">Pour reprouver et pour refraindre</span><br>
    <span class="i0">Le feu de desir obstiné</span><br>
    <span class="i0">Bien aux dames fut ordonné</span><br>
    <span class="i0">Pour en avoir la garde et umbre</span><br>
    <span class="i0">Car tout seroit habandonné</span><br>
    <span class="i0">Et en vendroit des maulx sans nombre</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Non feroit ja sans vostre grace</span><br>
    <span class="i0">Dames ne sont point sy volaiges</span><br>
    <span class="i0">Que cy tost et de prime face</span><br>
    <span class="i0">Pour ung peu de plaisant langaige</span><br>
    <span class="i0">Elles declerent leur couraige</span><br>
    <span class="i0">Sans savoir a qui ne comment</span><br>
    <span class="i0">Aussy raison qui est leur gaige</span><br>
    <span class="i0">Ne le souffreoit aucunement</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Raison est souvent endormie</span><br>
    <span class="i0">Mais jamais dangier ne sommeille</span><br>
    <span class="i0">Ne ne dort heure ne demie</span><br>
    <span class="i0">Tousjours a la puce en l'oreille</span><br>
    <span class="i0">Il court il suyt il traveille</span><br>
    <span class="i0">Pour guerroier jeunes et vieux</span><br>
    <span class="i0">Il est bon mestier qu'on y veille</span><br>
    <span class="i0">On ne demanderoit pas mieulx</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Puis male bouche et faulx parlant</span><br>
    <span class="i0">M'ont grevé tant qu'on seroit dire</span><br>
    <span class="i0">Sans ce que j'en aye fait semblant</span><br>
    <span class="i0">Cuidant qui se deussent reduire</span><br>
    <span class="i0">Ou apaiser ung peu leur yre</span><br>
    <span class="i0">Mais plus y pert qui plus leur donne</span><br>
    <span class="i0">Car elles m'en ont voulu plus nuyre</span><br>
    <span class="i0">Mais maintenant je leur pardonne</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">C'est bien dit nous devons benistre</span><br>
    <span class="i0">ceulx mesmes qui nous font les motz</span><br>
    <span class="i0">Et avons expresse epistre</span><br>
    <span class="i0">Se me semble ad corintheos</span><br>
    <span class="i0">Se vous estes misericors</span><br>
    <span class="i0">Dist dieu je le vous seray</span><br>
    <span class="i0">Combien que de tous durs effors</span><br>
    <span class="i0">Ne sembloit pas tout empiray</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Je n'ay membre qui ne s'en sente</span><br>
    <span class="i0">Il m'en puet assez souvenir</span><br>
    <span class="i0">Et tel souvent cy rit et chante</span><br>
    <span class="i0">qui est dolent jusqu'au finir</span><br>
    <span class="i0">Je m'en sçay bien a quoy tenir</span><br>
    <span class="i0">Et sy n'y puis secours donner</span><br>
    <span class="i0">Ains m'en fault des maulx soustenir</span><br>
    <span class="i0">Dont ne fais pas les sains sonner</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Quant vous enduriés telle peine</span><br>
    <span class="i0">Que n'alliés vous devers la belle</span><br>
    <span class="i0">Dire vostre raige inhumaine</span><br>
    <span class="i0">Et impetrer la grace d'elle</span><br>
    <span class="i0">Je crois qu'eussiés eu nouvelle</span><br>
    <span class="i0">Opportune pour vous guerir</span><br>
    <span class="i0">Car dame n'est point sy cruelle</span><br>
    <span class="i0">Que nul vueille faire mourir</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Il ne tenoit point a bailer</span><br>
    <span class="i0">Mais je n'y povoye radrecer</span><br>
    <span class="i0">Car dangier gardoit le parler</span><br>
    <span class="i0">Et malle bouche le passer</span><br>
    <span class="i0">Ainsi vous failloit traverser</span><br>
    <span class="i0">Entre deux par emblee ou fuyte</span><br>
    <span class="i0">Sy m'esbahis a y pencer</span><br>
    <span class="i0">Que mort ne suis a la poursuite</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Or sire quant vous y alliés</span><br>
    <span class="i0">y trouviés vous n'avant n'arriere</span><br>
    <span class="i0">Chose de dont vous esbayssiés</span><br>
    <span class="i0">Ou deussiés faire bonne chiere</span><br>
    <span class="i0">Estoit elle point coustumiere</span><br>
    <span class="i0">De jecter ung doux regart</span><br>
    <span class="i0">Ou se par ris ou par maniere</span><br>
    <span class="i0">En passant vous disoit dieu gart</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Je ne passoye point cy avant</span><br>
    <span class="i0">Ains a l'uys troys heures entieres</span><br>
    <span class="i0">De nuyt estoye soubz ung au vant</span><br>
    <span class="i0">Regardant en hault les goutieres</span><br>
    <span class="i0">Et puis quant je oye les verriers</span><br>
    <span class="i0">De la maison qui cliquetoient</span><br>
    <span class="i0">Lors me sembloit que mes prieres</span><br>
    <span class="i0">Exaussees d'elles sy estoient</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Estiés vous seulement content</span><br>
    <span class="i0">De telles plaisances mondaines</span><br>
    <span class="i0">Et d'illec demourer tant</span><br>
    <span class="i0">Escouter lever les avoynes</span><br>
    <span class="i0">Vous jecte l'en point marjolaines</span><br>
    <span class="i0">Quand on les venoit abruver</span><br>
    <span class="i0">Ou saviés enseignes certaines</span><br>
    <span class="i0">qu'elle vous puest bien aviser</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Se m'aist dieu j'estoye tant ravis</span><br>
    <span class="i0">Que ne savoye mon sens ne estre</span><br>
    <span class="i0">Car sans parler m'estoit advis</span><br>
    <span class="i0">Que le vent ventoit sa fenestre</span><br>
    <span class="i0">Et que m'avoit bien peu congnoistre</span><br>
    <span class="i0">En disant tout bas doint bonne nuyt</span><br>
    <span class="i0">Et dieu scet se j'estoye grant maistre</span><br>
    <span class="i0">Après cela toute la nuyt</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Puis que vous ne la veyés mye</span><br>
    <span class="i0">Cause n'aviez d'estre joyeux</span><br>
    <span class="i0">Car estoit puet estre endormie</span><br>
    <span class="i0">Quant ainsy vous riés aux cieux</span><br>
    <span class="i0">Auffort vous rapaisiés vos yeux</span><br>
    <span class="i0">Des fenestres ou des violiers</span><br>
    <span class="i0">Et vous profitoit cela mieux</span><br>
    <span class="i0">Que d'avoir escuz a milliers</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Ce soir dormis plus seurement</span><br>
    <span class="i0">Que par avant n'avoye dix jours</span><br>
    <span class="i0">Tant sentoie grant allegement</span><br>
    <span class="i0">D'ainsi avoir veu mes amours</span><br>
    <span class="i0">Sy faisoye lors mout de clamours</span><br>
    <span class="i0">Au lieu en merciant la belle</span><br>
    <span class="i0">Du confort et joyeux secours</span><br>
    <span class="i0">Que j'avoye eu au moyen d'elle</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Or sire par ce seur dormir</span><br>
    <span class="i0">Que tenez de cy grant valeur</span><br>
    <span class="i0">Sentiés vous point le cueur fremir</span><br>
    <span class="i0">Et entrer en froit ou challeur</span><br>
    <span class="i0">Vous sembloit le repos meilleur</span><br>
    <span class="i0">Que n'aviez dont acoustumé</span><br>
    <span class="i0">Ou se de joye ou de douleur</span><br>
    <span class="i0">Estiés point transi ou pasmé</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Tellement estoie restauré</span><br>
    <span class="i0">Que sans tourner ne travailler</span><br>
    <span class="i0">Je faisoie ung somme doré</span><br>
    <span class="i0">Sans point la nuyt me resveiller</span><br>
    <span class="i0">Et puis avant que m'abiller</span><br>
    <span class="i0">Pour en rendre a amours louenge</span><br>
    <span class="i0">Baisoie troys foys mon orillier</span><br>
    <span class="i0">En riant a par moy aux anges</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Du temps que ceste nuyt duroit</span><br>
    <span class="i0">La songiés vous point nullement</span><br>
    <span class="i0">Ou se vostre oeil la desiroit</span><br>
    <span class="i0">Point veoir illec visiblement</span><br>
    <span class="i0">Car de tel mondain pensement</span><br>
    <span class="i0">Adviennent maintes frenaisies</span><br>
    <span class="i0">Qu'on cuide estre vrays proprement</span><br>
    <span class="i0">Et sy ne sont que fantasies</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Bien souventesfois advenoit</span><br>
    <span class="i0">Que voirement je la songoie</span><br>
    <span class="i0">Toute telle joye sy me prenoit</span><br>
    <span class="i0">Que au lit chantoie et pleuroye</span><br>
    <span class="i0">Puis moy resveillé j'enragoye</span><br>
    <span class="i0">Que ne la veoie illec</span><br>
    <span class="i0">Et maintesfoys place changoye</span><br>
    <span class="i0">En faisant des piés le chevet</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Or ça quant vous estiez levé</span><br>
    <span class="i0">Que faisiés vous toute journee</span><br>
    <span class="i0">Aviez vous nul amy privé</span><br>
    <span class="i0">Qui sceust rien de vostre trainee</span><br>
    <span class="i0">Ou salliés point la matinee</span><br>
    <span class="i0">Passer devant la dame ung tour</span><br>
    <span class="i0">pour avoir ung regard d'emblee</span><br>
    <span class="i0">Ou ung doux sourris au retour</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Soyes seur que pas n'y failloye</span><br>
    <span class="i0">Ainçoys vestu d'estrange sorte</span><br>
    <span class="i0">Des le fin matin y alloye</span><br>
    <span class="i0">Atout une nouvelle cote</span><br>
    <span class="i0">Puis se la veoie a la porte</span><br>
    <span class="i0">M'en alloye tant desconforté</span><br>
    <span class="i0">Que ce ma vie eust esté morte</span><br>
    <span class="i0">Si fust mon corps resuscité</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">N'aviés vous lors par divise</span><br>
    <span class="i0">Sur vostre habit quelque verdure</span><br>
    <span class="i0">Ou ung cueur emprès la chemise</span><br>
    <span class="i0">Ou son nom fut en escripture</span><br>
    <span class="i0">Ceulx qui sont en telle adventure</span><br>
    <span class="i0">Ilz ont bon temps dieu le leur sauve</span><br>
    <span class="i0">Car ilz pevent porter a tout heure</span><br>
    <span class="i0">Pourpoint vert et la bote fauve</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">De telz biens ne failloit douter</span><br>
    <span class="i0">Tout y voloit par escuelles</span><br>
    <span class="i0">Et eussiés veu fanges sauter</span><br>
    <span class="i0">Chevaulx abatre estaux et selles</span><br>
    <span class="i0">Puis faire toutes choses nouvelles</span><br>
    <span class="i0">Dont l'en se pourroit adviser</span><br>
    <span class="i0">Car qui a telz picquans es oreilles</span><br>
    <span class="i0">Il n'a garde de reposer</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Qui ce pendant pensoit du vivre</span><br>
    <span class="i0">Et de vostre estat soustenir</span><br>
    <span class="i0">Veu qu'on ne peut pas tousjours suivre</span><br>
    <span class="i0">telz boubans ne les maintenir</span><br>
    <span class="i0">Je croys bien que pour parvenir</span><br>
    <span class="i0">A congnoissance il en fault faire</span><br>
    <span class="i0">Mais du sien fait bon retenir</span><br>
    <span class="i0">L'on ne scet qu'on en a affaire</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">D'or d'argent de vie ne de rente</span><br>
    <span class="i0">A lors bien peu m'en souvenoit</span><br>
    <span class="i0">Ung escu m'en rendoit trente</span><br>
    <span class="i0">Fortune pour moy lors regnoie</span><br>
    <span class="i0">Chascun d'autre part me donnoit</span><br>
    <span class="i0">Et estoie plain jusqu'au menton</span><br>
    <span class="i0">Par quoy qui en avoit on prenoit</span><br>
    <span class="i0">Ne me challoit pas d'un bouton</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">D'estre ainsy fiché en ung lieu</span><br>
    <span class="i0">pas n'aviés le cueur en franchise</span><br>
    <span class="i0">Helas pensiés vous point a dieu</span><br>
    <span class="i0">Je croy que non ne a l'eglise</span><br>
    <span class="i0">Ains aviés curiosité mise</span><br>
    <span class="i0">Tant a celle qu'aimiés tant chier</span><br>
    <span class="i0">Que fait n'eussiez que a vostre guise</span><br>
    <span class="i0">L'en vous en eust eu beau prescher</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">A suivre l'eglise comment</span><br>
    <span class="i0">Sy estoit ma personne duite</span><br>
    <span class="i0">Pour estre des premiers devant</span><br>
    <span class="i0">A luy bailer de l'eau beniste</span><br>
    <span class="i0">Puis celle faisoit la petite</span><br>
    <span class="i0">Ou qu'elle me gectast ung doux yeux</span><br>
    <span class="i0">J'estoie lors de joye subite</span><br>
    <span class="i0">transsi et ravi jusqu'au cieux</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Or ça sire durant la messe</span><br>
    <span class="i0">Vous alliés vous point pourmener</span><br>
    <span class="i0">Devant la place ou la deesse</span><br>
    <span class="i0">Si devoit son corps sejourner</span><br>
    <span class="i0">Et quant venoit au destourner</span><br>
    <span class="i0">Cliquetiés vous point le patin</span><br>
    <span class="i0">Affin que l'ueil voulsist tourner</span><br>
    <span class="i0">Pour entendre vostre latin</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Tousjours d'elle me tenoye près</span><br>
    <span class="i0">Affin que luy peusse porter</span><br>
    <span class="i0">La paix pour l'apaiser après</span><br>
    <span class="i0">Qu'on n'avoit garde de m'oster</span><br>
    <span class="i0">Puis a genoux m'aloye bouter</span><br>
    <span class="i0">Aidant au prestre anemen</span><br>
    <span class="i0">Vous m'eussiés ouy chanter</span><br>
    <span class="i0">Pour deo gratias amen</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Les povres qui queroient l'aumosne</span><br>
    <span class="i0">Partoient ilz de vous escondis</span><br>
    <span class="i0">Euvre de charité estoit bonne</span><br>
    <span class="i0">Pour gaigner y la paradis</span><br>
    <span class="i0">Combien qu'en ce temps jadis</span><br>
    <span class="i0">N'en estiés gueres en talenté</span><br>
    <span class="i0">Car vostre entendement tout dis</span><br>
    <span class="i0">Sy estoit bien ailleurs bouté</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Se au montier baisoye saint ou sainte</span><br>
    <span class="i0">Je l'aloye baisier après elle</span><br>
    <span class="i0">De bon cueur par force ou contrainte</span><br>
    <span class="i0">Et dieu soit se je l'avoye belle</span><br>
    <span class="i0">Je luy alumoye sa chandelle</span><br>
    <span class="i0">Et puis m'en alloye après</span><br>
    <span class="i0">Chascun povre avoit sa merelle</span><br>
    <span class="i0">Pource qu'elle estoit au plus près</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Quel devocieux ypocrite</span><br>
    <span class="i0">Qui faisiés semblant de menger</span><br>
    <span class="i0">Les crucefix et estre hermite</span><br>
    <span class="i0">A bien vostre maintien juger</span><br>
    <span class="i0">Besoing n'aviés que de dangier</span><br>
    <span class="i0">Qui fust venu de la maison</span><br>
    <span class="i0">Pour vous aider a heberger</span><br>
    <span class="i0">Vostre priere et oraison</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Quant il m'eust veu agenouiller</span><br>
    <span class="i0">Doubté ne s'en fust nullement</span><br>
    <span class="i0">Car me tenoye contre ung pillier</span><br>
    <span class="i0">priant la dieu devotement</span><br>
    <span class="i0">Mes yeux estoient au firmament</span><br>
    <span class="i0">Et mes mains es cieux renversees</span><br>
    <span class="i0">Mais croiés qu'en se mouvement</span><br>
    <span class="i0">Avoye maintes menues pensees</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Or beau sire je vous demande</span><br>
    <span class="i0">Quant vostre dame d'aventure</span><br>
    <span class="i0">Jectoit en allant a l'offrende</span><br>
    <span class="i0">Sur ung autre sa regardure</span><br>
    <span class="i0">En monstrant que de vous n'eut cure</span><br>
    <span class="i0">Qu'elle chose pensiez vous adoncques</span><br>
    <span class="i0">Eussiés vous point voullu a l'eure</span><br>
    <span class="i0">Avoir au montier autre oncques</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Par foy point n'arrestoye en place</span><br>
    <span class="i0">Ains estoie de mal et de peine</span><br>
    <span class="i0">Chault comme feu froit comme glace</span><br>
    <span class="i0">Souppirant a la grosse allaine</span><br>
    <span class="i0">Lors tensoie a ma poullaine</span><br>
    <span class="i0">Mes dois et cheveux tiroye</span><br>
    <span class="i0">Et s'avoye fleurs et marjolaines</span><br>
    <span class="i0">Par despit je les deschiroye</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Dea vous ne m'avés pas compté</span><br>
    <span class="i0">Des nopces faictes ou regard</span><br>
    <span class="i0">Et en ce joyeux temps d'esté</span><br>
    <span class="i0">Qu'on doibt bailler la coste verd</span><br>
    <span class="i0">Ne vous trouvés vous point a l'escart</span><br>
    <span class="i0">Pour faire la quelque entreprise</span><br>
    <span class="i0">Abatre a terre ung huys ouvert</span><br>
    <span class="i0">Ou d'autres biens dont l'en s'avise</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Pencés monseigneur le prieur</span><br>
    <span class="i0">Que de telz biens rien n'oublioie</span><br>
    <span class="i0">Ains tousjours loyal serviteur</span><br>
    <span class="i0">En tous lieux monstrer le vouloye</span><br>
    <span class="i0">Se aux nopces estoit je y alloye</span><br>
    <span class="i0">Pour la servir illec auprés</span><br>
    <span class="i0">N'a mettre pas je n'y failloye</span><br>
    <span class="i0">Le coteret dessus ses piés</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Voire mais quant male bouche</span><br>
    <span class="i0">ysaygrin fait semblant dangier</span><br>
    <span class="i0">Vous assembloit par escarmouche</span><br>
    <span class="i0">Pour vous de la dame estrangier</span><br>
    <span class="i0">Ou alliez vous vostre frain rongier</span><br>
    <span class="i0">Ne que poyez vous faire après</span><br>
    <span class="i0">Veu qu'il failloit place changer</span><br>
    <span class="i0">S'ilz vouloient poursuivre de près</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Quant d'un tel tour m'avoit joué</span><br>
    <span class="i0">Communement je me mectoie</span><br>
    <span class="i0">Derriere ung vueil tapis troué</span><br>
    <span class="i0">Par my le quel ung oeil boutoye</span><br>
    <span class="i0">Et la feste la escoutoye</span><br>
    <span class="i0">Regardant d'elle le maintien</span><br>
    <span class="i0">Puis quant elle vers moy sentoye</span><br>
    <span class="i0">Et cela me faisoit grant bien</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Sur ma foy vous estiez bien aise</span><br>
    <span class="i0">Puis quant venoit au chapellet</span><br>
    <span class="i0">Qu'est une dance que l'on baise</span><br>
    <span class="i0">Que voiés ung demoiselet</span><br>
    <span class="i0">Prenant pour vous le morcelet</span><br>
    <span class="i0">Et qu'elle luy faisoit grant feste</span><br>
    <span class="i0">Vous trouviés vous point chaudelet</span><br>
    <span class="i0">Ayant les fievres en la teste</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">A lors sans dire ha ne sy</span><br>
    <span class="i0">Partoye d'illec malcontent</span><br>
    <span class="i0">Demy pasmé demy transsy</span><br>
    <span class="i0">Fantasiant et barbetant</span><br>
    <span class="i0">A mon umbre alloye combatant</span><br>
    <span class="i0">J'estoie le prestre et martin</span><br>
    <span class="i0">Car je respondoye en chantant</span><br>
    <span class="i0">Et parloye françoys et latin</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Or sire ne juriés vous pas</span><br>
    <span class="i0">Que pour rien qu'on vous sceust donner</span><br>
    <span class="i0">Ne feriés vers elle ung seul pas</span><br>
    <span class="i0">En vous voulant determiner</span><br>
    <span class="i0">D'elle et du tout habandonner</span><br>
    <span class="i0">Et neantmoins le veu parfait</span><br>
    <span class="i0">Estiés vous prest de retourner</span><br>
    <span class="i0">Que jamais devant n'aviés fait</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">D'aller ne m'eusse seu tenir</span><br>
    <span class="i0">Pour l'esperance que j'avoye</span><br>
    <span class="i0">De quelque confort obtenir</span><br>
    <span class="i0">Sy devant son huys la veoye</span><br>
    <span class="i0">Mais en passant souvent trouvoye</span><br>
    <span class="i0">En lieu d'elle la chamberiere</span><br>
    <span class="i0">Dont a peine que ne desvoie</span><br>
    <span class="i0">Et perdes tout sens et maniere</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">De l'une a l'autre resembler</span><br>
    <span class="i0">y avoit grande difference</span><br>
    <span class="i0">Jaçoit ce que pour tant troubler</span><br>
    <span class="i0">Ne deviés n'avoir desplaisance</span><br>
    <span class="i0">Or après ceste diligence</span><br>
    <span class="i0">Qu'il failloit repaistre ung petit</span><br>
    <span class="i0">Mengiés vous saulce vert ou jaune</span><br>
    <span class="i0">Pour trouver meilleur appetit</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">A table tout trouvoye amer</span><br>
    <span class="i0">Et ainsy en lieu de menger</span><br>
    <span class="i0">Lors entroie en haulte mer</span><br>
    <span class="i0">Et ne savoye que forger</span><br>
    <span class="i0">Mon esbat estoit de songer</span><br>
    <span class="i0">Ou de froter mes paupieres</span><br>
    <span class="i0">Et puis pour mon mal alleger</span><br>
    <span class="i0">Faisoye des croix aux sallieres</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">N'aviés vous ailleurs ou jouer</span><br>
    <span class="i0">Ne prendre vostre esbatement</span><br>
    <span class="i0">Jectiés vous vostre trenchouer</span><br>
    <span class="i0">Point par despit ou vengement</span><br>
    <span class="i0">Mengiés vous tost ou bellement</span><br>
    <span class="i0">Je croy que n'y preniés point garde</span><br>
    <span class="i0">Ou quelle viande nullement</span><br>
    <span class="i0">Goust n'aviés tant estiés malade</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Illec point je ne demouroye</span><br>
    <span class="i0">Car les napes cy me soulloient</span><br>
    <span class="i0">Et la mort souvent desiroye</span><br>
    <span class="i0">Les gens m'ennuyoient qui parloient</span><br>
    <span class="i0">Les oyseaux mesmes qui voloient</span><br>
    <span class="i0">Sy me faisoient mal en la teste</span><br>
    <span class="i0">Jeux ny esbas rien n'y valoient</span><br>
    <span class="i0">Car tout me tournoit a tempeste</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">C'est a vous trop fait d'exés</span><br>
    <span class="i0">Pour une plaisance mondaine</span><br>
    <span class="i0">Car de la viennent les assés</span><br>
    <span class="i0">De double fievre traversaine</span><br>
    <span class="i0">L'en court l'en fuit l'en se demaine</span><br>
    <span class="i0">Puys on a froit puis on a chault</span><br>
    <span class="i0">Brief les amans ont assez peine</span><br>
    <span class="i0">Et sy a personne n'en chault</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Helas monseigneur le prieur</span><br>
    <span class="i0">Il ne vous couste gueres a dire</span><br>
    <span class="i0">Mais ceulx qui ont sentu la doleur</span><br>
    <span class="i0">S'en scevent bien tenir de rire</span><br>
    <span class="i0">Au monde n'en est point de pire</span><br>
    <span class="i0">Ne de sy terrible tourment</span><br>
    <span class="i0">Car c'est ung fer et ung martire</span><br>
    <span class="i0">Qui n'a fin ne commencement</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Il y a ceans religieux</span><br>
    <span class="i0">Qui a autant de mal essayé</span><br>
    <span class="i0">Que vous avés et cent foys mielx</span><br>
    <span class="i0">Sans ce qu'il ait gueres crié</span><br>
    <span class="i0">Autres que vous y ont froié</span><br>
    <span class="i0">Et enduré plus forte chose</span><br>
    <span class="i0">Faire n'en fault tant l'effraié</span><br>
    <span class="i0">Car telz douleurs ne sont que rose</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Rose sire bon gré saint george</span><br>
    <span class="i0">Il n'y a point comparaison</span><br>
    <span class="i0">Car qui auroit boce en la gorge</span><br>
    <span class="i0">L'en auroit plus tost guerison</span><br>
    <span class="i0">Que d'une telle traison</span><br>
    <span class="i0">Qui perce les os jusque aux anches</span><br>
    <span class="i0">Il n'y a rime ne raison</span><br>
    <span class="i0">Quant on a telles fievres blanches</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">La fievre cy grant ne puet estre</span><br>
    <span class="i0">Que cy d'aventure la belle</span><br>
    <span class="i0">Cy vient de nuyt a la fenestre</span><br>
    <span class="i0">Voit le povre gallant qui veille</span><br>
    <span class="i0">Et qui a la puce en l'oreille</span><br>
    <span class="i0">Qu'il ne soit sur piés guery</span><br>
    <span class="i0">D'un brin de girofle vermeille</span><br>
    <span class="i0">Celle luy jecte tant soit marry</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Je croy bien que le mal apaise</span><br>
    <span class="i0">Ung petit quant le bien luy vient</span><br>
    <span class="i0">Mais ceste joye cy tourne en noise</span><br>
    <span class="i0">Sy le lendemain il advient</span><br>
    <span class="i0">Q'un autre compaignon survient</span><br>
    <span class="i0">A qui l'en face belle venue</span><br>
    <span class="i0">Et que de la fievre revient</span><br>
    <span class="i0">Qui double en fievre continue</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Il n'y a remede soudain</span><br>
    <span class="i0">Que faire bouter les destriers</span><br>
    <span class="i0">Et mener tart sur le serain</span><br>
    <span class="i0">Tabourins herpes menesteriés</span><br>
    <span class="i0">Pour esveiller leur arglentier</span><br>
    <span class="i0">Et les esperis de dormir</span><br>
    <span class="i0">Illec se monstrent cueurs entiers</span><br>
    <span class="i0">L'en a point telz biens pour gemir</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Dormir sire las l'on a garde</span><br>
    <span class="i0">Mais d'aller ainsy aveuglectes</span><br>
    <span class="i0">L'on chiet qu'on ne s'en donne garde</span><br>
    <span class="i0">Sus ung seul plain de perrettes</span><br>
    <span class="i0">Ou l'en rond la ses esguillettes</span><br>
    <span class="i0">Prenés qu'il y ait grant dangier</span><br>
    <span class="i0">Pour les limons de ses charettes</span><br>
    <span class="i0">Et les tronches des boulengiers</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Quant on va de nuyt par les rues</span><br>
    <span class="i0">Et l'on n'ose clarté porter</span><br>
    <span class="i0">Il se fault garder par les nues</span><br>
    <span class="i0">Qu'on voit au ciel courre et troter</span><br>
    <span class="i0">Et les estaux qu'on deust tater</span><br>
    <span class="i0">En tenant la main a l'esguet</span><br>
    <span class="i0">Sans l'uys de la dame hurter</span><br>
    <span class="i0">Car il y a dangier pour le guet</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">A monseigneur vous appliqués</span><br>
    <span class="i0">Le mal en autre entendement</span><br>
    <span class="i0">Et me semble que vous moqués</span><br>
    <span class="i0">Ou que ce soit esbatement</span><br>
    <span class="i0">Qu'on passe ainsi legierement</span><br>
    <span class="i0">Mais quant a moy point ne m'en loue</span><br>
    <span class="i0">Car l'en treuve assez largement</span><br>
    <span class="i0">D'autres esbas ou mieulx l'en se joue</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Vous vous plainiés de saine teste</span><br>
    <span class="i0">Et avés pensees trop legieres</span><br>
    <span class="i0">Quelx troux avés vous en la teste</span><br>
    <span class="i0">De porter harnoys et banieres</span><br>
    <span class="i0">Couchates vous onc aux goutieres</span><br>
    <span class="i0">En caves ou en souppiraux</span><br>
    <span class="i0">En eschellant huys et verrieres</span><br>
    <span class="i0">Car de la viennent les grans maulx</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">En plus grant dangier la moytié</span><br>
    <span class="i0">Me suis trouvé et dur passaige</span><br>
    <span class="i0">Sans ce que on ait eu pitié</span><br>
    <span class="i0">Ne fait ung seul bien d'avantaige</span><br>
    <span class="i0">Brief se eusse sceu le pellerinaige</span><br>
    <span class="i0">Dont remede me fust venu</span><br>
    <span class="i0">Pour obvier a telle raige</span><br>
    <span class="i0">Je y eusse esté avant tout nu</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Gueres n'y sere le pelleriner</span><br>
    <span class="i0">ains tousjours les doleurs s'entretiennent</span><br>
    <span class="i0">L'on puet tant qu'on veult cheminer</span><br>
    <span class="i0">Ceulx qui s'en vont après reviennent</span><br>
    <span class="i0">Car il fault que secours obtiennent</span><br>
    <span class="i0">De celle qui navré les a</span><br>
    <span class="i0">Ce sont canes qui vont et viennent</span><br>
    <span class="i0">A qui en prend bien il en a</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">J'en ay esté a tel destroit</span><br>
    <span class="i0">Que ne savoye ma contenance</span><br>
    <span class="i0">Ne se estoit court large ou estroit</span><br>
    <span class="i0">Autant mestoit dueil que plaisance</span><br>
    <span class="i0">Je mectoye du vin en ma pance</span><br>
    <span class="i0">En gratant souvent mes cheveux</span><br>
    <span class="i0">Et puis escripvoye esperance</span><br>
    <span class="i0">Contre ung mur en dueil angoisseux</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Ne reposiés vous grain ne goute</span><br>
    <span class="i0">Je croy que non sy m'aist dieux</span><br>
    <span class="i0">Ains renunsiés draps lis coute</span><br>
    <span class="i0">A terre le plus et le mieulx</span><br>
    <span class="i0">Car ne trouviés place ne lieux</span><br>
    <span class="i0">Pour dormir endroit ou envers</span><br>
    <span class="i0">Ne qui eust gardé vos yeux</span><br>
    <span class="i0">D'estre toute la nuyt ouvers</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Les heures de la nuyt comptoye</span><br>
    <span class="i0">Sans reposer ne sommeiller</span><br>
    <span class="i0">Et aux guerres tant me boutoye</span><br>
    <span class="i0">Que me trouvoye chevalier</span><br>
    <span class="i0">Et tençoye a mon orillier</span><br>
    <span class="i0">Et faisoye chasteaux en espaigne</span><br>
    <span class="i0">Puys avoye a mon resveillier</span><br>
    <span class="i0">Belles estuves d'alemaigne</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Se vostre dame eust sceu ou veu</span><br>
    <span class="i0">De vos aspres maulx la moitié</span><br>
    <span class="i0">Je croy moy qu'elle y eust pourveu</span><br>
    <span class="i0">Tout empeschement rejecté</span><br>
    <span class="i0">Car il n'est cueur qui n'eust pitié</span><br>
    <span class="i0">De veoir endurer tel tourment</span><br>
    <span class="i0">A vous n'ay couroux n'amoitié</span><br>
    <span class="i0">Mais sy m'en fait il mal vrayement</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Helas d'elle ne me plain mye</span><br>
    <span class="i0">Ains m'en loueray a tousjors mais</span><br>
    <span class="i0">La tien ma dame et m'amye</span><br>
    <span class="i0">Sans ce que je l'oublie jamais</span><br>
    <span class="i0">Aussy de mon mal ne puet mais</span><br>
    <span class="i0">Se fait male bouche et dangier</span><br>
    <span class="i0">Qui m'ont par ung dur entremais</span><br>
    <span class="i0">De sa grace fait estrangier</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">En vous est failly esperance</span><br>
    <span class="i0">Et vous tiens de lache couraige</span><br>
    <span class="i0">Car se brief faisiés diligence</span><br>
    <span class="i0">Vers amours qui est doulx et large</span><br>
    <span class="i0">Il vous eust rendu d'avantaige</span><br>
    <span class="i0">Cent foys plus que n'avés perdu</span><br>
    <span class="i0">Et pource se faictes que saige</span><br>
    <span class="i0">Yrés a elle a bras tendu</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">J'en ay fait tout ce qui fault faire</span><br>
    <span class="i0">Mais tout ce n'y a riens valu</span><br>
    <span class="i0">Car ces gens la pour me deffaire</span><br>
    <span class="i0">Ont mon bien et honneur tolu</span><br>
    <span class="i0">En faisant comme ilz ont voulu</span><br>
    <span class="i0">Tourner a leur poste le vent</span><br>
    <span class="i0">Encore quant m'en suis dolu</span><br>
    <span class="i0">L'on m'a fait pis que par devant</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Toutesfoys sy a il justice</span><br>
    <span class="i0">Bien gardee sur le fait d'amours</span><br>
    <span class="i0">Et y regne bonne police</span><br>
    <span class="i0">Comme vous sçavez tous les jours</span><br>
    <span class="i0">Je croy bien qu'il vient des doulours</span><br>
    <span class="i0">Ou l'en n'y puet remedier</span><br>
    <span class="i0">Mais venus qui oit les clamours</span><br>
    <span class="i0">Y pourvoit qui l'en veult prier</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Jamais n'en vueil nul requerir</span><br>
    <span class="i0">De cela soyés tout conclus</span><br>
    <span class="i0">Ains mon entente est de mourir</span><br>
    <span class="i0">Ceans cordelier et reclus</span><br>
    <span class="i0">Tout espoir est de moy exclus</span><br>
    <span class="i0">Vienne la mort quant elle vouldra</span><br>
    <span class="i0">Du temps passé ne m'en chault plus</span><br>
    <span class="i0">Je suis prest quant a dieu plaira</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Heelas povre malheureux</span><br>
    <span class="i0">Tu perdras icy ta jeunesse</span><br>
    <span class="i0">Et tous les biens adventureux</span><br>
    <span class="i0">Dont amans viennent a richesse</span><br>
    <span class="i0">L'ostel est fondé de tristesse</span><br>
    <span class="i0">Regarde ou tu te veux bouter</span><br>
    <span class="i0">Se le fais dy adieu leesse</span><br>
    <span class="i0">Et sy ne t'en pourras oster</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Ja pour vostre dure responce</span><br>
    <span class="i0">Mon cueur ne s'en esbahira</span><br>
    <span class="i0">Quant aux biens d'amours je y renonce</span><br>
    <span class="i0">Prenne chascun ce qu'il vouldra</span><br>
    <span class="i0">Ma vie en desert finera</span><br>
    <span class="i0">Car il m'ennuye ja au monde</span><br>
    <span class="i0">Ne mon vouloir n'en changera</span><br>
    <span class="i0">Pour quelque personne qui gronde</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Le fort n'est pas la voulenté</span><br>
    <span class="i0">Ainçois a la vertu que aurés</span><br>
    <span class="i0">Et sachés que serés tempté</span><br>
    <span class="i0">Par mains assaux que recevrés</span><br>
    <span class="i0">Peine et misere trouverés</span><br>
    <span class="i0">En lieu de joye et de plaisance</span><br>
    <span class="i0">Quand vouldrés menger junerés</span><br>
    <span class="i0">Qui est tresdure penitance</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">S'il plaist a dieu il m'aidera</span><br>
    <span class="i0">A endurer et supporter</span><br>
    <span class="i0">La peine ja ne desmouvera</span><br>
    <span class="i0">Mon cueur de son vouloir oster</span><br>
    <span class="i0">Et pour la verité compter</span><br>
    <span class="i0">Je fait veu des long temps d'y estre</span><br>
    <span class="i0">Et avoye fain de my bouter</span><br>
    <span class="i0">Des l'aage que me puys congnoistre</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">C'est grant chose que de promesse</span><br>
    <span class="i0">Et d'y avoir devocion</span><br>
    <span class="i0">Mais se vous saviés la detresse</span><br>
    <span class="i0">Qu'on y seuffre et l'afliction</span><br>
    <span class="i0">Vous mueriés vostre intention</span><br>
    <span class="i0">Qui est sy ferme a demourer</span><br>
    <span class="i0">Aussy vostre complection</span><br>
    <span class="i0">Sy ne le pourroit endurer</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Vous le dictes pour m'esprouver</span><br>
    <span class="i0">Veu que assés savés le contraire</span><br>
    <span class="i0">Et sy sauriés reprouver</span><br>
    <span class="i0">Tant l'ordre qu'on m'en peust retraire</span><br>
    <span class="i0">L'on m'en a beau crier et braire</span><br>
    <span class="i0">Ce qu'ay promis je vueil tenir</span><br>
    <span class="i0">Ne n'entens prendre autre repaire</span><br>
    <span class="i0">Vienne qui en pourra venir</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Comment vous qui avés gouté</span><br>
    <span class="i0">Tant d'onneur au monde et de gloire</span><br>
    <span class="i0">Prendriés vous yver pour esté</span><br>
    <span class="i0">Et en lieu de bon temps misere</span><br>
    <span class="i0">Il vous fauldra porter la haire</span><br>
    <span class="i0">Aller nudz piez sur les espines</span><br>
    <span class="i0">Juner plourer veiller et braire</span><br>
    <span class="i0">Sans faillir nul jour a matines</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Tort avés ung petit beau sire</span><br>
    <span class="i0">De vous en chagriner sy fort</span><br>
    <span class="i0">Attendu qu'il n'y a ceans frere</span><br>
    <span class="i0">Qu'il gueres soit de moy plus fort</span><br>
    <span class="i0">Pas n'y viens par joyeux confort</span><br>
    <span class="i0">Ains pour mener vie solitaire</span><br>
    <span class="i0">Pour quoy sy ne vient plus auffort</span><br>
    <span class="i0">Je sçay bien ou me dois retraire</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">La difficulté n'est point la</span><br>
    <span class="i0">Ains a ce que vos gens diront</span><br>
    <span class="i0">Qui ont port faveur ça et la</span><br>
    <span class="i0">Croiés que malcontens seront</span><br>
    <span class="i0">Ne que a grant peine feront</span><br>
    <span class="i0">Vous rendre sy a tousjours mais</span><br>
    <span class="i0">Et sy contre nous murmuroient</span><br>
    <span class="i0">Jaçoit ce que n'en povons mais</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Qui en religion se boute</span><br>
    <span class="i0">Parens ne amis ne doibt croire</span><br>
    <span class="i0">N'au contraire les ouyr goute</span><br>
    <span class="i0">S'il ne se veult perdre et deffaire</span><br>
    <span class="i0">A veux premier fault satisfaire</span><br>
    <span class="i0">Leurs cas pas ne me sauveront</span><br>
    <span class="i0">Chascun doit pencer de bien faire</span><br>
    <span class="i0">S'ilz en crient ilz s'appaiseront</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Or voige bien que pour parolle</span><br>
    <span class="i0">Ne pour rien qu'on vous sceust prescher</span><br>
    <span class="i0">Ne vous osteriés de la cole</span><br>
    <span class="i0">Ou vostre cueur se vuet ficher</span><br>
    <span class="i0">De quoy je vous ayme plus chier</span><br>
    <span class="i0">Beaucoup de vraye amour formant</span><br>
    <span class="i0">Et tant que pour vous despecher</span><br>
    <span class="i0">Je m'en voys parler au couvent</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Ainsi damp prieur s'en alla</span><br>
    <span class="i0">Le tymbre et les freres sonner</span><br>
    <span class="i0">Puis bien avant sy leur parla</span><br>
    <span class="i0">Comment venoit de sermonner</span><br>
    <span class="i0">Cest amant qui vouloit donner</span><br>
    <span class="i0">Leans cueur corps et tout le sien</span><br>
    <span class="i0">Pour ses derniers jours finer</span><br>
    <span class="i0">En leur en disant mout de bien</span><br>
    <br>
  </div>
</div>

<h4>Damp prieur</h4>

<div class="poem">
  <div class="stanza">
    <span class="i0">Si que par son tresgrant raport</span><br>
    <span class="i0">Les freres estans en chapitre</span><br>
    <span class="i0">En furent contrains et d'acord</span><br>
    <span class="i0">Et le commencerent a benistre</span><br>
    <span class="i0">Et a dire pour son bon tiltre</span><br>
    <span class="i0">Des biens une grant legion</span><br>
    <span class="i0">Esperant grand prouffit en ystre</span><br>
    <span class="i0">Pour toute la religion</span><br>
    <br>
  </div>

  <div class="stanza">
    <span class="i0">Ce fait damp prieur retourna</span><br>
    <span class="i0">Pour les nouvelles tost luy dire</span><br>
    <span class="i0">Et en l'appellant s'enclina</span><br>
    <span class="i0">En commençant a luy souzrire</span><br>
    <span class="i0">J'ay bien besongnié pour vous sire</span><br>
    <span class="i0">Le couvent sy vous recevera</span><br>
    <span class="i0">A l'ordre sans y contredire</span><br>
    <span class="i0">Venés y quant il vous plaira</span><br>
    <br>
  </div>

  <div class="stanza">
    <span class="i0">Quant m'a esté enchargié</span><br>
    <span class="i0">De vous exposer et compter</span><br>
    <span class="i0">Que nostre hostel est tant chargié</span><br>
    <span class="i0">De gens qu'il n'en peult plus porter</span><br>
    <span class="i0">L'en ne saura mais ou bouter</span><br>
    <span class="i0">Tout est plain de freres dieu grace</span><br>
    <span class="i0">Mais s'on en devoit hors jecter</span><br>
    <span class="i0">Sy aurés vous logis et place</span><br>
    <br>
  </div>

  <div class="stanza">
    <span class="i0">Aussy plus pour estre certain</span><br>
    <span class="i0">De ce que a besongner aurés</span><br>
    <span class="i0">Vecy damp dueil le secretain</span><br>
    <span class="i0">A qui vous en conseillerés</span><br>
    <span class="i0">Aussy souvent vous esbatrés</span><br>
    <span class="i0">A lire en ce petit livret</span><br>
    <span class="i0">Ou nostre rigle treuverés</span><br>
    <span class="i0">Et comment l'en doit sieans vivre</span><br>
    <br>
  </div>
</div>

<h4>L'amant</h4>

<div class="poem">
  <div class="stanza">
    <span class="i0">Voulentiers dist il monseigneur</span><br>
    <span class="i0">Se dieu plaist j'en feroy devoir</span><br>
    <span class="i0">Et vous remercie de lonneur</span><br>
    <span class="i0">Que vous a pleu me faire avoir</span><br>
    <span class="i0">A moy n'a pas tant de savoir</span><br>
    <span class="i0">Que je le sceusse bien comprendre</span><br>
    <span class="i0">Mais dieu qui chascun fait pourvoir</span><br>
    <span class="i0">le vous vueille en sa gloire rendre</span><br>
    <br>
  </div>

  <div class="stanza">
    <span class="i0">Ainsy cest amant fut logié</span><br>
    <span class="i0">Et faisoit liberallement</span><br>
    <span class="i0">Ce qui luy estoit enchargié</span><br>
    <span class="i0">Dont tous l'amoient entierement</span><br>
    <span class="i0">Cy endura lors grand tourment</span><br>
    <span class="i0">Car a l'entree paye on la disme</span><br>
    <span class="i0">Mais tout portoit paciamment</span><br>
    <span class="i0">Sans en faire semblant ne sisme</span><br>
    <br>
  </div>

  <div class="stanza">
    <span class="i0">Toutesfoys a une journee</span><br>
    <span class="i0">Du prin temps qu'on dit sur l'erbette</span><br>
    <span class="i0">Damp prieur vers l'après disnee</span><br>
    <span class="i0">Sy trouva a sa saincturette</span><br>
    <span class="i0"><span class="sc">iii</span> ou <span class="sc">iiii</span> brins de violette</span><br>
    <span class="i0">qu'il portoit pour seignier ses heures</span><br>
    <span class="i0">Dont grant cririe fut lors faicte</span><br>
    <span class="i0">En le ramenant bien des mures</span><br>
    <br>
  </div>

  <div class="stanza">
    <span class="i0">Cy fut le povre homme effrité</span><br>
    <span class="i0">Je vous assure et bien esprins</span><br>
    <span class="i0">Combien qu'a dire verité</span><br>
    <span class="i0">Il n'avoit pas trop fort mesprins</span><br>
    <span class="i0">Car pensés qu'il avoit aprins</span><br>
    <span class="i0">A porter boucqués et sentir</span><br>
    <span class="i0">La les plus rouges y sont prins</span><br>
    <span class="i0">Ne ne puet bonne amour mentir</span><br>
    <br>
  </div>

  <div class="stanza">
    <span class="i0">Quant a ung soir bien sur le tart</span><br>
    <span class="i0">On faisoit visitacion</span><br>
    <span class="i0">En allant fut prins a l'escart</span><br>
    <span class="i0">Au pré de recreation</span><br>
    <span class="i0">Ou la pour consolacion</span><br>
    <span class="i0">Sy faisoit bien les espernades</span><br>
    <span class="i0">En lisant par devocion</span><br>
    <span class="i0">Ung livre tout plain de ballades</span><br>
    <br>
  </div>

  <div class="stanza">
    <span class="i0">Cella sceu la cloche en sonna</span><br>
    <span class="i0">Pour tous les freres assembler</span><br>
    <span class="i0">Dont en soy bien l'imagina</span><br>
    <span class="i0">Commençant tresfort a trembler</span><br>
    <span class="i0">Mais il ne se povoit embler</span><br>
    <span class="i0">Par quoy vint prendre discipline</span><br>
    <span class="i0">En confessant sans soy troubler</span><br>
    <span class="i0">Estre de pugnicion digne</span><br>
    <br>
  </div>

  <div class="stanza">
    <span class="i0">Oncques puis au train ne tourna</span><br>
    <span class="i0">Ains fist merveilles de bien vivre</span><br>
    <span class="i0">Et brief sy belle vie mena</span><br>
    <span class="i0">Que nul ne le pourroit consuivre</span><br>
    <span class="i0">Et qu'après ce qu'il fut delivre</span><br>
    <span class="i0">Du temps qu'on doit porter le fais</span><br>
    <span class="i0">L'en le vint prier et poursuivre</span><br>
    <span class="i0">De vestir et d'estre proffais</span><br>
    <br>
  </div>

  <div class="stanza">
    <span class="i0">De ce fut content et joyeux</span><br>
    <span class="i0">Comme sil qui le desiroit</span><br>
    <span class="i0">Mais pour faire la chose mielx</span><br>
    <span class="i0">Il dist bien que il rescriproit</span><br>
    <span class="i0">A ses parens et manderoit</span><br>
    <span class="i0">Le jour prins a faire la feste</span><br>
    <span class="i0">Affin d'y venir qui vouldroit</span><br>
    <span class="i0">Sans leur en faire autre requeste</span><br>
    <br>
  </div>

  <div class="stanza">
    <span class="i0">Quant ilz en sceurent les nouvelles</span><br>
    <span class="i0">Chascun d'entre eux fut tost monté</span><br>
    <span class="i0">Et y eut dames damoiselles</span><br>
    <span class="i0">Estranges et de parenté</span><br>
    <span class="i0">Qui par euvre de charité</span><br>
    <span class="i0">Et pour lonneur de sa personne</span><br>
    <span class="i0">Vindrent a la feste a planté</span><br>
    <span class="i0">Car c'estoit une belle aumosne</span><br>
    <br>
  </div>

  <div class="stanza">
    <span class="i0">Entre icelles en congneuz une</span><br>
    <span class="i0">Dont me prins a ymaginer</span><br>
    <span class="i0">Quelle maleureuse fortune</span><br>
    <span class="i0">Avoit l'amant la fait donner</span><br>
    <span class="i0">Et qui m'en fist souspeçonner</span><br>
    <span class="i0">Fut qu'elle estoit vestue de dueil</span><br>
    <span class="i0">Et que sans partir ne tourner</span><br>
    <span class="i0">Elle avoit sur luy tousjours l'ueil</span><br>
    <br>
  </div>

  <div class="stanza">
    <span class="i0">Helas elle eust beaucoup mielx fait</span><br>
    <span class="i0">Se durant la prosperité</span><br>
    <span class="i0">Elle eust de quelque bien parfait</span><br>
    <span class="i0">Le povre homme reconforté</span><br>
    <span class="i0">Car lors avoit perdu santé</span><br>
    <span class="i0">Et le veu de l'ordre entrepris</span><br>
    <span class="i0">Rien n'y valloit la voulenté</span><br>
    <span class="i0">Le conseil en estoit ja prins</span><br>
    <br>
  </div>

  <div class="stanza">
    <span class="i0">Plusieurs de ces dames la vis</span><br>
    <span class="i0">Qui de l'ordre cy caquetoient</span><br>
    <span class="i0">Bien a leur aise et a devis</span><br>
    <span class="i0">Et des religieux qui y estoient</span><br>
    <span class="i0">Disant que telz gens sy mettoient</span><br>
    <span class="i0">Povres amoureux aux a patis</span><br>
    <span class="i0">Et que se plus mes caquetoient</span><br>
    <span class="i0">Ilz en feroient grant abatis</span><br>
    <br>
  </div>

  <div class="stanza">
    <span class="i0">Les unes mauvais cordeliers</span><br>
    <span class="i0">Les appelloient par desplaisance</span><br>
    <span class="i0">En disant d'eulx maulx a milliers</span><br>
    <span class="i0">Par dieu se j'avoye puissance</span><br>
    <span class="i0">Se disoit une et habondance</span><br>
    <span class="i0">D'enfans sy ung n'en auroit pas</span><br>
    <span class="i0">Brief elle perdoit pacience</span><br>
    <span class="i0">De l'amant qui passoit le pas</span><br>
    <br>
  </div>

  <div class="stanza">
    <span class="i0">Chascun et chascune disoit</span><br>
    <span class="i0">Des biens de luy moult largement</span><br>
    <span class="i0">N'a nulles des dames plaisoit</span><br>
    <span class="i0">Qui se rendist aucunement</span><br>
    <span class="i0">Ains maudissoient tresaprement</span><br>
    <span class="i0">ceulx qui l'avoient mis en ces termes</span><br>
    <span class="i0">Et en veis une soudainement</span><br>
    <span class="i0">Plourer des yeux a grosses larmes</span><br>
    <br>
  </div>

  <div class="stanza">
    <span class="i0">Ceste la souvent lamentot</span><br>
    <span class="i0">En ramentevant la grant chiere</span><br>
    <span class="i0">Ou autresfoys trouvee s'estoit</span><br>
    <span class="i0">Son maintien sa doulce maniere</span><br>
    <span class="i0">Et comme des bons la baniere</span><br>
    <span class="i0">Par ses biens fais devoye porter</span><br>
    <span class="i0">Dont l'en avoit du mal arriere</span><br>
    <span class="i0">Tant que l'on povoit supporter</span><br>
    <br>
  </div>

  <div class="stanza">
    <span class="i0">Las il estoit sy amiable</span><br>
    <span class="i0">Se disoit l'autre ma cousine</span><br>
    <span class="i0">Tant doux tant humble tant amiable</span><br>
    <span class="i0">Et de trop plus grant bien digne</span><br>
    <span class="i0">Quant il m'en souvient je m'en signe</span><br>
    <span class="i0">Je n'eusse sceu veoir son party</span><br>
    <span class="i0">Que cueur ou tant de bien l'on fine</span><br>
    <span class="i0">Eust esté sy tost amorty</span><br>
    <br>
  </div>

  <div class="stanza">
    <span class="i0">Or est il du monde aboly</span><br>
    <span class="i0">Ne sçay ou le mal luy tenoit</span><br>
    <span class="i0">Mais son sens avoit trop failly</span><br>
    <span class="i0">Car quant le bien sy luy venoit</span><br>
    <span class="i0">Et qu'amours se determinoit</span><br>
    <span class="i0">Le compencer du temps passé</span><br>
    <span class="i0">Dont aux dames bien souvenoit</span><br>
    <span class="i0">Il a a leur service faulcé</span><br>
    <br>
  </div>

  <div class="stanza">
    <span class="i0">Las il advient communement</span><br>
    <span class="i0">Que telz gens qui sont ordonnés</span><br>
    <span class="i0">A faire des biens largement</span><br>
    <span class="i0">Aux dames a qui sont donnés</span><br>
    <span class="i0">Se sont les premiers obstinez</span><br>
    <span class="i0">A eux rendre a ung hermitaige</span><br>
    <span class="i0">Mais ceulx par qui la sont menés</span><br>
    <span class="i0">En deveroient porter le dommaige</span><br>
    <br>
  </div>

  <div class="stanza">
    <span class="i0">Ainsi l'un a l'autre en passant</span><br>
    <span class="i0">Sy en disoit sa ratelee</span><br>
    <span class="i0">Voire d'un langaige perçant</span><br>
    <span class="i0">Aussy agu q'une galee</span><br>
    <span class="i0">Dont l'ordre estoit bien ravalee</span><br>
    <span class="i0">En la blasmant en mainte sorte</span><br>
    <span class="i0">Le long du chemin et alee</span><br>
    <span class="i0">Et y furent jusques a la porte</span><br>
    <br>
  </div>

  <div class="stanza">
    <span class="i0">Or le jeu fut a la ouvrer</span><br>
    <span class="i0">Car a l'entree doibt on savoir</span><br>
    <span class="i0">Que femmes ne s'osent trouver</span><br>
    <span class="i0">En la religion pour veoir</span><br>
    <span class="i0">Fors pour leurs parens recevoir</span><br>
    <span class="i0">Et sy en fault c'est chose vraye</span><br>
    <span class="i0">Du souz prieur congié avoir</span><br>
    <span class="i0">Que l'on appelle rabat joye</span><br>
    <br>
  </div>

  <div class="stanza">
    <span class="i0">Si que les parens et amis</span><br>
    <span class="i0">Pour les femmes licence obtindrent</span><br>
    <span class="i0">Que n'eusse leans le pié mis</span><br>
    <span class="i0">Que <span class="sc">vi</span> cordeliers qui vindrent</span><br>
    <span class="i0">Tost au devant d'eux et les prindrent</span><br>
    <span class="i0">Deux a d'eux chascun par les mains</span><br>
    <span class="i0">Et au monstier grant temps les tindrent</span><br>
    <span class="i0">En parlant de dieu et des sains</span><br>
    <br>
  </div>

  <div class="stanza">
    <span class="i0">Après quant ilz furent las d'estre</span><br>
    <span class="i0">En l'eglise et au parlouer</span><br>
    <span class="i0">Ils les menerent veoir le cloistre</span><br>
    <span class="i0">Et de la aussy au dortouer</span><br>
    <span class="i0">Puis ilz vindrent au refretouer</span><br>
    <span class="i0">Plain d'imaiges en pourtraiture</span><br>
    <span class="i0">Ou avoit sur le dreçouer</span><br>
    <span class="i0">Une grande mort en painture</span><br>
    <br>
  </div>

  <div class="stanza">
    <span class="i0">Sy en a en la compaignie</span><br>
    <span class="i0">Qui leurs parens vous demanderent</span><br>
    <span class="i0">Ce qu'on ne leur octroya mye</span><br>
    <span class="i0">Ains les freres leur refuserent</span><br>
    <span class="i0">Mais pour eulx sauver remonstrerent</span><br>
    <span class="i0">Qu'ilz estoient lors en oraison</span><br>
    <span class="i0">Et a tant la nuyt s'en allerent</span><br>
    <span class="i0">Chascun gesir en sa maison</span><br>
    <br>
  </div>

  <div class="stanza">
    <span class="i0">Lendemain qu'il estoit dimenche</span><br>
    <span class="i0">Que l'en devoit faire la feste</span><br>
    <span class="i0">Dont chascun de voulenté franche</span><br>
    <span class="i0">A l'eglise venir s'apreste</span><br>
    <span class="i0">Sy eussiés ouy grant tempeste</span><br>
    <span class="i0">Et veu tant de gens pourmener</span><br>
    <span class="i0">Qui rompoient au prestre la teste</span><br>
    <span class="i0">A peine s'y povoit on tourner</span><br>
    <br>
  </div>

  <div class="stanza">
    <span class="i0">Assez tost la messe chanter</span><br>
    <span class="i0">Fist l'en ou il eut grant mistere</span><br>
    <span class="i0">En laquelle devés noter</span><br>
    <span class="i0">Que l'amant en ung oratoire</span><br>
    <span class="i0">Estoit la tendu de soye noire</span><br>
    <span class="i0">Ouvré aparans fleurs d'acolies</span><br>
    <span class="i0">Puis sur luy avoit ung suaire</span><br>
    <span class="i0">Tout couvert de merencolies</span><br>
    <br>
  </div>

  <div class="stanza">
    <span class="i0">Après ceste grant messe dicte</span><br>
    <span class="i0">Damp prieur sy le vint querir</span><br>
    <span class="i0">Portant en sa main l'eaue beniste</span><br>
    <span class="i0">Comme pour le mener mourir</span><br>
    <span class="i0">Et gens au devant de courir</span><br>
    <span class="i0">Pour veoir la maniere du fait</span><br>
    <span class="i0">Mais il sembloit qu'il deust perir</span><br>
    <span class="i0">Tant estoit ja mort et deffait</span><br>
    <br>
  </div>

  <div class="stanza">
    <span class="i0">Tout le nez blanc comme salpestre</span><br>
    <span class="i0">Avoit et le vis deschiré</span><br>
    <span class="i0">N'ame si ne l'eust sceu congnoistre</span><br>
    <span class="i0">Qui ne s'en fust bien près tiré</span><br>
    <span class="i0">Brief estoit bien fort empiré</span><br>
    <span class="i0">Car n'avoit membre sur le corps</span><br>
    <span class="i0">Qui ne fust tout desfiguré</span><br>
    <span class="i0">Et les yeux tous batus et mors</span><br>
    <br>
  </div>

  <div class="stanza">
    <span class="i0">De la fut mené en chapitre</span><br>
    <span class="i0">Habillié tressauvagement</span><br>
    <span class="i0">D'une fraquonne a façon de mistre</span><br>
    <span class="i0">Et le surplus du vestement</span><br>
    <span class="i0">Estoit de blanc entierement</span><br>
    <span class="i0">A grandes manches a goutieres</span><br>
    <span class="i0">Bien saint et cueilly proprement</span><br>
    <span class="i0">Devant coqueluchon derriere</span><br>
    <br>
  </div>

  <div class="stanza">
    <span class="i0">Puis au chapitre le suivirent</span><br>
    <span class="i0">Tous les gens de sa parenté</span><br>
    <span class="i0">Ou deux cordeliers les assirent</span><br>
    <span class="i0">Chascun selon sa dignité</span><br>
    <span class="i0">Les freres estoient d'un costé</span><br>
    <span class="i0">Les parens et parentes d'autre</span><br>
    <span class="i0">Voire en sy grande quantité</span><br>
    <span class="i0">Que l'en ne veoit l'un pour l'autre</span><br>
    <br>
  </div>

  <div class="stanza">
    <span class="i0">La fut le povre amant assis</span><br>
    <span class="i0">Tout seul apart sus une selle</span><br>
    <span class="i0">Ou moins regart fut lors assis</span><br>
    <span class="i0">Des ungs et d'autres a merveille</span><br>
    <span class="i0">Dont y eut a l'assemblee telle</span><br>
    <span class="i0">Qui sans faire grant mouvement</span><br>
    <span class="i0">En gratant souvent son oreille</span><br>
    <span class="i0">Et en plourant mout tendrement</span><br>
    <br>
  </div>

  <div class="stanza">
    <span class="i0">Quant damp prieur fut en sa chaire</span><br>
    <span class="i0">Devant tous se print a prescher</span><br>
    <span class="i0">Des grans biens du monde et de l'aise</span><br>
    <span class="i0">Qui y fait les gens trebucher</span><br>
    <span class="i0">Et comment la mort sans huchier</span><br>
    <span class="i0">Vient acoup sans heure certaine</span><br>
    <span class="i0">Que après lever il fault coucher</span><br>
    <span class="i0">Pour monstrer que tout vient a peine</span><br>
    <br>
  </div>

  <div class="stanza">
    <span class="i0">En oultre prescha des doulours</span><br>
    <span class="i0">Qui vient de joye transitoire</span><br>
    <span class="i0">Mais il ne parla point d'amours</span><br>
    <span class="i0">Aumoins dont j'en aye memoire</span><br>
    <span class="i0">Aussi n'en avoit l'en que faire</span><br>
    <span class="i0">Consideré l'adversité</span><br>
    <span class="i0">Ains valloit mielx beaucop se taire</span><br>
    <span class="i0">Car peut estre qu'on eust tout gasté</span><br>
    <br>
  </div>

  <div class="stanza">
    <span class="i0">Assez le sermon sy dura</span><br>
    <span class="i0">Pendant lequel une foys loyel</span><br>
    <span class="i0">De la main vers celle tira</span><br>
    <span class="i0">Qui pour luy sy menoit grant dueil</span><br>
    <span class="i0">Puis fist semblant d'avoir sommeil</span><br>
    <span class="i0">Baissant la teste pas a pas</span><br>
    <span class="i0">Toutesfoys en devint vermeil</span><br>
    <span class="i0">Et sy croys qu'il n'y pençoit pas</span><br>
    <br>
  </div>

  <div class="stanza">
    <span class="i0">Après ce service finé</span><br>
    <span class="i0">Damp prieur la fist apporter</span><br>
    <span class="i0">Ung vueil habit de gris tanné</span><br>
    <span class="i0">Qu'on doibt selon l'ordre porter</span><br>
    <span class="i0">D'autre part fist l'abit bouter</span><br>
    <span class="i0">Que l'amant au monde vestoit</span><br>
    <span class="i0">En commençant a l'ennorter</span><br>
    <span class="i0">De dire auquel il s'arrestoit</span><br>
    <br>
  </div>

  <div class="stanza">
    <span class="i0">Vous avés dist il liberté</span><br>
    <span class="i0">Aage parfait et congnoissance</span><br>
    <span class="i0">Vecy l'abit de vanité</span><br>
    <span class="i0">Vecy celluy de penitance</span><br>
    <span class="i0">L'un tire a dueil l'autre a plaisance</span><br>
    <span class="i0">D'un bien de l'autre mal aurés</span><br>
    <span class="i0">Se tandis qu'avés la puissance</span><br>
    <span class="i0">Prenés lequel que vous vouldrés</span><br>
    <br>
  </div>

  <div class="stanza">
    <span class="i0">Lors dist par sa dure responce</span><br>
    <span class="i0">Je vueil la vie du cordelier</span><br>
    <span class="i0">A cestuy du monde je y renonce</span><br>
    <span class="i0">Sans jamais plus m'en habiller</span><br>
    <span class="i0">Sique on le fist desabiller</span><br>
    <span class="i0">Tout nud et la devant tant dieux</span><br>
    <span class="i0">Pour le vestir en cordelier</span><br>
    <span class="i0">Et ainsy fut religieux</span><br>
    <br>
  </div>

  <div class="stanza">
    <span class="i0">Quant tous les hommes et les femmes</span><br>
    <span class="i0">Le veirent tout nud despouiller</span><br>
    <span class="i0">Des yeux jecterent grosses larmes</span><br>
    <span class="i0">Assés pour ung jardin mouiller</span><br>
    <span class="i0">Esvanouyr et petiller</span><br>
    <span class="i0">En eussiés veu qui est grant chose</span><br>
    <span class="i0">Et tant que pour les resveiller</span><br>
    <span class="i0">Il couvint troys sextiers d'eau roze</span><br>
    <br>
  </div>

  <div class="stanza">
    <span class="i0">Ne a peine croiré je jamais</span><br>
    <span class="i0">Que se cordelier fust rendu</span><br>
    <span class="i0">Eust veu le piteux entremés</span><br>
    <span class="i0">Ou l'oeil sur l'une est estandu</span><br>
    <span class="i0">Que son cueur ne luy fust fendu</span><br>
    <span class="i0">En plus de deux mille parties</span><br>
    <span class="i0">Et qu'il n'eust cy prins cy pendu</span><br>
    <span class="i0">Jeté la son froc aux orties</span><br>
    <br>
  </div>

  <div class="stanza">
    <span class="i0">Sa dame sy faisoit semblant</span><br>
    <span class="i0">D'assés tost le dueil en passer</span><br>
    <span class="i0">Mais lors une fievre tremblant</span><br>
    <span class="i0">La vint de sy près embrasser</span><br>
    <span class="i0">Que a terre la fist renverser</span><br>
    <span class="i0">Tant fut la fievre forte et aigre</span><br>
    <span class="i0">Par quoy la fallut deslasser</span><br>
    <span class="i0">Chauffer et froter de vin aigre</span><br>
    <br>
  </div>

  <div class="stanza">
    <span class="i0">Tout le monde après se leva</span><br>
    <span class="i0">Pour a la rescousse venir</span><br>
    <span class="i0">Et sy remede on y trouva</span><br>
    <span class="i0">Fors qu'on fist a elle venir</span><br>
    <span class="i0">Le cordelier pour luy tenir</span><br>
    <span class="i0">La teste et bailler du triacle</span><br>
    <span class="i0">Qui luy fist son cueur revenir</span><br>
    <span class="i0">Et dist on que ce fut miracle</span><br>
    <br>
  </div>

  <div class="stanza">
    <span class="i0">Mais ainsi qu'on la delaissoit</span><br>
    <span class="i0">Illec tumba de son secours</span><br>
    <span class="i0">Ou des manches de son corset</span><br>
    <span class="i0">Ung cueur d'or esmaillé de plours</span><br>
    <span class="i0">A elle baillié par amours</span><br>
    <span class="i0">Du temps qu'avoit le vent au popre</span><br>
    <span class="i0">Dont l'amant sy eut grant douleur</span><br>
    <span class="i0">Et l'en veit l'en batre sa couppe</span><br>
    <br>
  </div>

  <div class="stanza">
    <span class="i0">Les autres pour leur mal couvrir</span><br>
    <span class="i0">A force leur cueur retenoient</span><br>
    <span class="i0">Passans temps a clorre et l'ouvrir</span><br>
    <span class="i0">Les heures qu'en leurs mains tenoient</span><br>
    <span class="i0">Dont souvent les fueilles tournoient</span><br>
    <span class="i0">En signe de devocion</span><br>
    <span class="i0">Mais les deulz et pleurs que menoient</span><br>
    <span class="i0">Monstroient bien leur affection</span><br>
    <br>
  </div>

  <div class="stanza">
    <span class="i0">Or après ses misteres fais</span><br>
    <span class="i0">Se povre amoureux vint requerre</span><br>
    <span class="i0">A damp prieur d'estre profais</span><br>
    <span class="i0">Soy jectant a ses piés a terre</span><br>
    <span class="i0">Sy que damp prieur envoye querre</span><br>
    <span class="i0">Le livre des veux qui fault lire</span><br>
    <span class="i0">En luy commençant de cest erre</span><br>
    <span class="i0">Telz motz et parolles luy dire</span><br>
    <br>
  </div>

  <div class="stanza">
    <span class="i0">Tout le premier veu ordinaire</span><br>
    <span class="i0">De ceans est obedience</span><br>
    <span class="i0">L'autre povreté voluntaire</span><br>
    <span class="i0">Dont viennent junes et penitance</span><br>
    <span class="i0">Pour vertus avons pacience</span><br>
    <span class="i0">Et chasteté qui est la plus haulte</span><br>
    <span class="i0">Sy jurés a vostre consience</span><br>
    <span class="i0">De les garder sans point de faulte</span><br>
    <br>
  </div>

  <div class="stanza">
    <span class="i0">Aussy vous faites veu a dieu</span><br>
    <span class="i0">Que a l'ordre vivrés et mourrés</span><br>
    <span class="i0">Sans jamais partir de ce lieu</span><br>
    <span class="i0">Sinon quant le bissac porterés</span><br>
    <span class="i0">Et quant pour le couvent yrés</span><br>
    <span class="i0">Querir l'aumosne et pourveance</span><br>
    <span class="i0">Ne q'un pas oultre passerés</span><br>
    <span class="i0">Se n'avés congié et licence</span><br>
    <br>
  </div>

  <div class="stanza">
    <span class="i0">Item qu'en chemin ou voyage</span><br>
    <span class="i0">Vous ne chanterés ne rirés</span><br>
    <span class="i0">Que quant d'aventure au passage</span><br>
    <span class="i0">Une femme rencontrerés</span><br>
    <span class="i0">En l'oeil ne la regarderez</span><br>
    <span class="i0">Ne luy ferés chiere ou feste</span><br>
    <span class="i0">Ains bien tost vos yeux clignerés</span><br>
    <span class="i0">En baissant vers terre la teste</span><br>
    <br>
  </div>

  <div class="stanza">
    <span class="i0">Item qu'en prin temps nouvellet</span><br>
    <span class="i0">Quant par boys ou champs passerés</span><br>
    <span class="i0">Des que orez le rossignolet</span><br>
    <span class="i0">Vos vigilles de mors dirés</span><br>
    <span class="i0">Et que jamais ne dormirés</span><br>
    <span class="i0">Soubz aubespin n'esglantiers</span><br>
    <span class="i0">Autre part tant que vous vouldrés</span><br>
    <span class="i0">Pourveu qu'il n'y ait des rosiers</span><br>
    <br>
  </div>

  <div class="stanza">
    <span class="i0">Item s'en allant avés fain</span><br>
    <span class="i0">Cuillir pourrés parmy les trailles</span><br>
    <span class="i0">Pour menger avec vostre pain</span><br>
    <span class="i0">Des franboises ou des prunelles</span><br>
    <span class="i0">Pourpié persin lectues nouvelles</span><br>
    <span class="i0">De quoy vous remplirés vos bouges</span><br>
    <span class="i0">Et d'autres verdures ytelles</span><br>
    <span class="i0">Excepté de groiselles rouges</span><br>
    <br>
  </div>

  <div class="stanza">
    <span class="i0">Item qu'en logis de plaisance</span><br>
    <span class="i0">Sur vostre vie n'aviserés</span><br>
    <span class="i0">N'en lieu ou ait feste ou dance</span><br>
    <span class="i0">Ains bien loing de la tirerés</span><br>
    <span class="i0">Que quant menesteriés vous orrez</span><br>
    <span class="i0">fleutes doucines ou vielles</span><br>
    <span class="i0">Vous grain ne les escouterez</span><br>
    <span class="i0">Mais metrés vos dois aux oreilles</span><br>
    <br>
  </div>

  <div class="stanza">
    <span class="i0">Item qu'en passant par les rues</span><br>
    <span class="i0">En rien ne vous amuserés</span><br>
    <span class="i0">A veoir les dames bien vestues</span><br>
    <span class="i0">Ainçoys comme feu les fuyrés</span><br>
    <span class="i0">Que d'amours plus ne parlerés</span><br>
    <span class="i0">Ne de telles folies mondaines</span><br>
    <span class="i0">Que vert ne vermeil porterés</span><br>
    <span class="i0">Bouqués roses ne marjolaines</span><br>
    <br>
  </div>

  <div class="stanza">
    <span class="i0">Item quant serés invité</span><br>
    <span class="i0">De disner en lieu ou en place</span><br>
    <span class="i0">Vous pour le benedicité</span><br>
    <span class="i0">Dirés a chascun prou vous face</span><br>
    <span class="i0">Et s'estiés aussy froit que glace</span><br>
    <span class="i0">Au feu ne vous bouterés</span><br>
    <span class="i0">Ne pour signe de joye qu'on face</span><br>
    <span class="i0">Vous ne vous en amourerés</span><br>
    <br>
  </div>

  <div class="stanza">
    <span class="i0">De ce qui sera au disner</span><br>
    <span class="i0">Vous pourrés hardiment taster</span><br>
    <span class="i0">En gardant vostre oeil de tourner</span><br>
    <span class="i0">Trop avant et de caqueter</span><br>
    <span class="i0">Car l'en ne se peut mielx gaster</span><br>
    <span class="i0">Vers femmes que de telz aveaux</span><br>
    <span class="i0">Et aussy de trop fort bouter</span><br>
    <span class="i0">Les piés par dessus les terteaux</span><br>
    <br>
  </div>

  <div class="stanza">
    <span class="i0">Je ne dy pas se d'aventure</span><br>
    <span class="i0">Vostre cousteau cheoit a terre</span><br>
    <span class="i0">Que vous ne peussés a ceste heure</span><br>
    <span class="i0">Bien vous baisser pour l'aler querre</span><br>
    <span class="i0">Mais gardés comme feu de feurre</span><br>
    <span class="i0">De pincer ne de tatonner</span><br>
    <span class="i0">Car vous priés de ceste erre</span><br>
    <span class="i0">In pace pour vos jours finer</span><br>
    <br>
  </div>

  <div class="stanza">
    <span class="i0">Item vos mains ne torcherés</span><br>
    <span class="i0">A ses deliés serviettes</span><br>
    <span class="i0">Ne qu'en bien ne toucherés</span><br>
    <span class="i0">De la matiere d'amourettes</span><br>
    <span class="i0">Et se sur table y a violettes</span><br>
    <span class="i0">Ne vous joués pas a les prendre</span><br>
    <span class="i0">Ains pensés que sont joyes infaites</span><br>
    <span class="i0">Et que deviendrons tous en cendre</span><br>
    <br>
  </div>

  <div class="stanza">
    <span class="i0">Et quant ce viendra au lever</span><br>
    <span class="i0">Que l'en met dedens ces chofrettes</span><br>
    <span class="i0">Pour en amours cueurs eslever</span><br>
    <span class="i0">Armeries sentiers violettes</span><br>
    <span class="i0">Le signe de la croix lors faictes</span><br>
    <span class="i0">Frappant la main contre le pis</span><br>
    <span class="i0">Et cueillés toutes les miettes</span><br>
    <span class="i0">Pour donner aux povres a l'uys</span><br>
    <br>
  </div>

  <div class="stanza">
    <span class="i0">Item que plus ne manirés</span><br>
    <span class="i0">Or argent monnoye ne vaisselle</span><br>
    <span class="i0">Ne de telz biens riens ne prendrés</span><br>
    <span class="i0">Soit de bourgoises ou damoiselles</span><br>
    <span class="i0">Amy la rigle sy est telle</span><br>
    <span class="i0">En convent n'avons que les vivres</span><br>
    <span class="i0">Et acquerir robe cotelle</span><br>
    <span class="i0">Lumiere feu chaussure livres</span><br>
    <br>
  </div>

  <div class="stanza">
    <span class="i0">Encore nous est deffendu</span><br>
    <span class="i0">D'autre nouvel habillement</span><br>
    <span class="i0">Jusques le nostre soit fendu</span><br>
    <span class="i0">De toutes pars entierement</span><br>
    <span class="i0">Et sy ne fine aucunement</span><br>
    <span class="i0">Que les plis soient cueillis tous drois</span><br>
    <span class="i0">Ne l'abit fait joyeusement</span><br>
    <span class="i0">Ains rondement en tous endrois</span><br>
    <br>
  </div>

  <div class="stanza">
    <span class="i0">Outre on vous deffend par exprès</span><br>
    <span class="i0">De ne prendre nulle chemise</span><br>
    <span class="i0">Sentant muglias ou cyprès</span><br>
    <span class="i0">Ne blanche que de grosse frise</span><br>
    <span class="i0">Bordés a soye ne a devise</span><br>
    <span class="i0">Esguillette ferree d'argent</span><br>
    <span class="i0">Ne autre nouvelle exquise</span><br>
    <span class="i0">Pour devenir plus gué ne gent</span><br>
    <br>
  </div>

  <div class="stanza">
    <span class="i0">Aussy laisserés habillemens</span><br>
    <span class="i0">Qui font l'omme droit comme ligne</span><br>
    <span class="i0">Car devons a nos vestemens</span><br>
    <span class="i0">Par derriere avoir une vigne</span><br>
    <span class="i0">Les soliers persés sans empegne</span><br>
    <span class="i0">Deux grosses boucles fermans</span><br>
    <span class="i0">Porter bas cheveux sur le pigne</span><br>
    <span class="i0">Sans jamais les faire en alemant</span><br>
    <br>
  </div>

  <div class="stanza">
    <span class="i0">Item jurés semblablement</span><br>
    <span class="i0">Que ne prendrés dons ne baguettes</span><br>
    <span class="i0">Nouveaux a esjouissement</span><br>
    <span class="i0">Sur saincte perse violette</span><br>
    <span class="i0">Lassees a fleurs de violettes</span><br>
    <span class="i0">Bourses de perles enlassees</span><br>
    <span class="i0">Cordons a boutons d'amourettes</span><br>
    <span class="i0">Ou soupirs de menues pencees</span><br>
    <br>
  </div>

  <div class="stanza">
    <span class="i0">Item mouchoers deliés</span><br>
    <span class="i0">Chenettes a fleurs d'oubliance</span><br>
    <span class="i0">Gorgias trop menuz ploies</span><br>
    <span class="i0">Pignes dorés a esperance</span><br>
    <span class="i0">Les cuevrechiés de plaisance</span><br>
    <span class="i0">Car prendre point ne les devés</span><br>
    <span class="i0">Aneaux ou verges d'aliance</span><br>
    <span class="i0">Ou fut escript mon cueur avez</span><br>
    <br>
  </div>

  <div class="stanza">
    <span class="i0">En oultre nous est deffendu</span><br>
    <span class="i0">De ne porter manches petites</span><br>
    <span class="i0">Grans bonnetz sur le hault verdu</span><br>
    <span class="i0">Chausses de mygraine eslite</span><br>
    <span class="i0">Pourpoins taillés a marguerite</span><br>
    <span class="i0">Ne de menger plaisant viande</span><br>
    <span class="i0">Ne aussi succre de troys cuites</span><br>
    <span class="i0">Sur peine de paier l'amende</span><br>
    <br>
  </div>

  <div class="stanza">
    <span class="i0">Item vous avés a garder</span><br>
    <span class="i0">De ses deux yeux tous fretillans</span><br>
    <span class="i0">Que ses dames pour esclandrer</span><br>
    <span class="i0">Font estre tousjours assaillans</span><br>
    <span class="i0">Et dont les plus fors et vaillans</span><br>
    <span class="i0">Sy y perdent l'entendement</span><br>
    <span class="i0">Car ilz trenchent a deux taillans</span><br>
    <span class="i0">Et tirent a eulx liement</span><br>
    <br>
  </div>

  <div class="stanza">
    <span class="i0">Il y a des yeux d'autre façon</span><br>
    <span class="i0">Doux yeux qui tousjours vont et viennent</span><br>
    <span class="i0">Doux yeux eschauffans le peliçon</span><br>
    <span class="i0">De ceulx qui amoureux deviennent</span><br>
    <span class="i0">Doux yeux qui revont et reviennent</span><br>
    <span class="i0">Doux yeux avançant la colee</span><br>
    <span class="i0">Doux yeux qui boivent et retiennent</span><br>
    <span class="i0">Et sy baillent bont et volee</span><br>
    <br>
  </div>

  <div class="stanza">
    <span class="i0">Doux yeux reluisans comme asur</span><br>
    <span class="i0">Qui sont perilleux et dangereux</span><br>
    <span class="i0">Doux yeux tirans huille de mur</span><br>
    <span class="i0">Dont souvent povres amoureux</span><br>
    <span class="i0">Seuffrent mains tourmens doloreux</span><br>
    <span class="i0">Sans en oser monstrer semblant</span><br>
    <span class="i0">Doux yeux farouches et paoureux</span><br>
    <span class="i0">Qui donnent la fievre tremblant</span><br>
    <br>
  </div>

  <div class="stanza">
    <span class="i0">Doux yeux moitié blans moitié vers</span><br>
    <span class="i0">Pour consoler et amortir</span><br>
    <span class="i0">Doux yeux qui jectent de travers</span><br>
    <span class="i0">Pour guerir ung amant martir</span><br>
    <span class="i0">Doux yeux qui poingnent sans sentir</span><br>
    <span class="i0">Doux yeux de piteux entremés</span><br>
    <span class="i0">Qui font semblant de departir</span><br>
    <span class="i0">Et sy ne bougent jamais</span><br>
    <br>
  </div>

  <div class="stanza">
    <span class="i0">Doux yeux a <span class="sc">xxv</span> caras</span><br>
    <span class="i0">Doux yeux a cler esperlissans</span><br>
    <span class="i0">Qui dient c'est fait quant tu vouldras</span><br>
    <span class="i0">A ceulx qui sentent bien puissans</span><br>
    <span class="i0">Doux yeux en l'air resplendissans</span><br>
    <span class="i0">Que chascun ainsi doibt bien craindre</span><br>
    <span class="i0">Car ilz ardent tant sont glissans</span><br>
    <span class="i0">Quant vous les cuiderés estaindre</span><br>
    <br>
  </div>

  <div class="stanza">
    <span class="i0">Doux yeux renversés a grant haste</span><br>
    <span class="i0">Doux yeux soubz rians aux estoilles</span><br>
    <span class="i0">Qui dient c'est fait quant tu vouldras</span><br>
    <span class="i0">Et faisant bater aux corneilles</span><br>
    <span class="i0">Doux yeux jectans fermes oreilles</span><br>
    <span class="i0">Qui font gallans nuyt et jour courre</span><br>
    <span class="i0">Et entrer es feves nouvelles</span><br>
    <span class="i0">Qui ne chiesent pas pour escourre</span><br>
    <br>
  </div>

  <div class="stanza">
    <span class="i0">Il y a doux yeux d'autre sorte</span><br>
    <span class="i0">Qui sont petillans et gingans</span><br>
    <span class="i0">Dont compaignons portent la bote</span><br>
    <span class="i0">Et changent souvent nouveaux gans</span><br>
    <span class="i0">Telz gens servent a estringans</span><br>
    <span class="i0">Ou a mignons dorelotés</span><br>
    <span class="i0">Et les font tenir sy fringans</span><br>
    <span class="i0">Qui n'ont garde d'estre crotés</span><br>
    <br>
  </div>

  <div class="stanza">
    <span class="i0">Doux yeux indes esmerillons</span><br>
    <span class="i0">Doux yeux empanés de saietes</span><br>
    <span class="i0">Aussi safre que barbillons</span><br>
    <span class="i0">Qui font marcher sus espinettes</span><br>
    <span class="i0">Et gallans aller a mussettes</span><br>
    <span class="i0">Soit a geler a pierres fendant</span><br>
    <span class="i0">Baiser les huys et les cliquettes</span><br>
    <span class="i0">Pour les dames qui sont dedens</span><br>
    <br>
  </div>

  <div class="stanza">
    <span class="i0">Doux yeux de joye et de soulas</span><br>
    <span class="i0">Doux yeux tournans comme la lune</span><br>
    <span class="i0">Dont les plus huppés crient helas</span><br>
    <span class="i0">Sy ne fournissent de peccune</span><br>
    <span class="i0">Avaler leur fault ceste prune</span><br>
    <span class="i0">Et font telz yeux rire et gemir</span><br>
    <span class="i0">Ceulx qui tiennent telle fortune</span><br>
    <span class="i0">Sy ont beau loisir de dormir</span><br>
    <br>
  </div>

  <div class="stanza">
    <span class="i0">Doux yeux rians par bas et hault</span><br>
    <span class="i0">Ruans a destre et a senestre</span><br>
    <span class="i0">Qui volent sur ung escherfault</span><br>
    <span class="i0">Et par ses treilles et fenestres</span><br>
    <span class="i0">Il n'y a jacobin ne prestre</span><br>
    <span class="i0">S'il en a ung ris a demy</span><br>
    <span class="i0">Qu'il n'en perde maintien et estre</span><br>
    <span class="i0">Tant en sera lors mon amy</span><br>
    <br>
  </div>

  <div class="stanza">
    <span class="i0">Doux yeux aussy vers que genesvre</span><br>
    <span class="i0">Couvers de hayes et de buissons</span><br>
    <span class="i0">Qui font gallans gauger le poevre</span><br>
    <span class="i0">Et entrer en fortes frissons</span><br>
    <span class="i0">Ceulx qui ont au cueur telz glaçons</span><br>
    <span class="i0">Combien qu'ilz soient fort engelés</span><br>
    <span class="i0">S'ilz n'ont garde que leurs chaussons</span><br>
    <span class="i0">Passent par dessus leurs suliers</span><br>
    <br>
  </div>

  <div class="stanza">
    <span class="i0">Item doux yeux frans et nays</span><br>
    <span class="i0">Qui par dessus leur gorgerettes</span><br>
    <span class="i0">Tirent une lieue de pays</span><br>
    <span class="i0">Et sont plus picquans que languettes</span><br>
    <span class="i0">Ilz envoient ung homme braies nettes</span><br>
    <span class="i0">Quant le trait est menu plié</span><br>
    <span class="i0">Il n'y a coffre ne layettes</span><br>
    <span class="i0">Qui trestout ne soit desplié</span><br>
    <br>
  </div>

  <div class="stanza">
    <span class="i0">Doux yeux singlans et desvoyés</span><br>
    <span class="i0">Qui jectent ung maintien sauvaige</span><br>
    <span class="i0">Dont communement vous voyés</span><br>
    <span class="i0">Ses povres varletz de village</span><br>
    <span class="i0">Porter dessoubz leurs bras la targe</span><br>
    <span class="i0">Ou ung bouquet a la sainture</span><br>
    <span class="i0">Et puis sauter a l'avantaige</span><br>
    <span class="i0">Ilz ont bon temps mais qu'il leur dure</span><br>
    <br>
  </div>

  <div class="stanza">
    <span class="i0">Doux yeux traversans et courans</span><br>
    <span class="i0">Doux yeux enferre et empenne</span><br>
    <span class="i0">Qui prennent gens aux las courans</span><br>
    <span class="i0">En portant creance par signe</span><br>
    <span class="i0">Il n'est personne estrange ou fine</span><br>
    <span class="i0">Qu'il ne face aprivoiser</span><br>
    <span class="i0">Car ilz sont de la vielle myne</span><br>
    <span class="i0">Ilz vallent ung demy baisier</span><br>
    <br>
  </div>

  <div class="stanza">
    <span class="i0">Item doux yeux pipesonnes</span><br>
    <span class="i0">Ruans tousjours en ceste poste</span><br>
    <span class="i0">Qui envoye galans aux mirouers</span><br>
    <span class="i0">Pour veoir derriere leur cote</span><br>
    <span class="i0">C'elle est nestoiee ou bien se porte</span><br>
    <span class="i0">Et puis se monstrent de rue en rue</span><br>
    <span class="i0">Pour leur dame qui fait la morte</span><br>
    <span class="i0">Tire toy arriere moreau rue</span><br>
    <br>
  </div>

  <div class="stanza">
    <span class="i0">Doux yeux pour festes et dimenches</span><br>
    <span class="i0">Doux yeux blans et riquanerés</span><br>
    <span class="i0">Qui font vestir habis estranges</span><br>
    <span class="i0">A ses varletz dimencherés</span><br>
    <span class="i0">Et porter cordons fringuerés</span><br>
    <span class="i0">Mon dieu qui sont embesongniés</span><br>
    <span class="i0">Et les verrés rire aux paroys</span><br>
    <span class="i0">Pour leurs cheveux qui sont pignés</span><br>
    <br>
  </div>

  <div class="stanza">
    <span class="i0">Doux yeux marchans sur le duret</span><br>
    <span class="i0">Qui portent mors a patenostre</span><br>
    <span class="i0">Et ceulx la dient adieu fleuret</span><br>
    <span class="i0">Laissés les aller ilz sont nostres</span><br>
    <span class="i0">L'en en use qu'au jour d'apostre</span><br>
    <span class="i0">Brief les gallans qui en sont ferus</span><br>
    <span class="i0">Pevent bien dire leur patenostre</span><br>
    <span class="i0">Car jamais ne sont secourus</span><br>
    <br>
  </div>

  <div class="stanza">
    <span class="i0">Doux yeux a lorenge d'ortie</span><br>
    <span class="i0">Doux yeux qui pleurent et soupirent</span><br>
    <span class="i0">Doux yeux qui sourient sans partie</span><br>
    <span class="i0">Qui plus avant vont plus empirent</span><br>
    <span class="i0">De ce dont les compaignons tirent</span><br>
    <span class="i0">Auffort sy fait leur cueuvrecchief</span><br>
    <span class="i0">Que souventesfoys les dessirent</span><br>
    <span class="i0">Tant seuffrent peine et meschief</span><br>
    <br>
  </div>

  <div class="stanza">
    <span class="i0">Doux yeux precieux et bigotz</span><br>
    <span class="i0">Aians cours parmy ses monstiers</span><br>
    <span class="i0">Qui font dancer sur les ergos</span><br>
    <span class="i0">Et courir plus dru que trotiés</span><br>
    <span class="i0">En ouvrant heures et sautiers</span><br>
    <span class="i0">Telz yeux percent les vestemens</span><br>
    <span class="i0">Et ce fait vers les benestiers</span><br>
    <span class="i0">Gare derriere pour les alemans</span><br>
    <br>
  </div>

  <div class="stanza">
    <span class="i0">Doux yeux qui jectent eau par feu</span><br>
    <span class="i0">Doux yeux atrayans et fetis</span><br>
    <span class="i0">Doux yeux veyans de place en lieu</span><br>
    <span class="i0">Dont sont prins les povres chetifs</span><br>
    <span class="i0">Et d'autres yeux supellatifs</span><br>
    <span class="i0">Que vous tousjours escheverés</span><br>
    <span class="i0">Et renvoyerés in remotis</span><br>
    <span class="i0">Ou vostre ordre transgresserés</span><br>
    <br>
  </div>

  <div class="stanza">
    <span class="i0">Item s'en une hostellerie</span><br>
    <span class="i0">Pour loger vous fault transporter</span><br>
    <span class="i0">S'il y a feste ou mommerie</span><br>
    <span class="i0">Trop bien vous y pourrés bouter</span><br>
    <span class="i0">Mais se voyés grain s'acouter</span><br>
    <span class="i0">Le varlet et la chamberiere</span><br>
    <span class="i0">Fuyés vous en sans arrester</span><br>
    <span class="i0">Par l'uys de devant ou derriere</span><br>
    <br>
  </div>

  <div class="stanza">
    <span class="i0">Encore quant il adviendra</span><br>
    <span class="i0">Que dueil et paix y trouverés</span><br>
    <span class="i0">Coucher tout seul y couviendra</span><br>
    <span class="i0">En ung galetas ou yrés</span><br>
    <span class="i0">Et la a terre dormirés</span><br>
    <span class="i0">Estandu comme une escrepvisse</span><br>
    <span class="i0">Ne a vostre lit souffrerés</span><br>
    <span class="i0">Approcher fille ne nourrisse</span><br>
    <br>
  </div>

  <div class="stanza">
    <span class="i0">Item s'en venant de quester</span><br>
    <span class="i0">trouvés bourgoises ou damoiselles</span><br>
    <span class="i0">Qui n'ait ame pour la monter</span><br>
    <span class="i0">A cheval dont prier vous vueille</span><br>
    <span class="i0">Affin que point ne se travellie</span><br>
    <span class="i0">A deux mains l'alés embrasser</span><br>
    <span class="i0">En tenant l'estrier et la s'elle</span><br>
    <span class="i0">Mais gardés bien de la blesser</span><br>
    <br>
  </div>

  <div class="stanza">
    <span class="i0">Et se son fouet chiet a terre</span><br>
    <span class="i0">Ou qu'il soit en chemin perdu</span><br>
    <span class="i0">Fuyés hastivement le querre</span><br>
    <span class="i0">Sans estre effrayé ny perdu</span><br>
    <span class="i0">Et combien que soit temps perdu</span><br>
    <span class="i0">Sy fault il aux dames complaire</span><br>
    <span class="i0">Car le loier en est rendu</span><br>
    <span class="i0">Et viennent les biens de leur plaire</span><br>
    <br>
  </div>

  <div class="stanza">
    <span class="i0">Des gens a tant mal gracieux</span><br>
    <span class="i0">Qu'il n'en deigneroit reculer</span><br>
    <span class="i0">Ne a peine pas tourner les yeux</span><br>
    <span class="i0">Tant vont les femmes ravaler</span><br>
    <span class="i0">Mais ne sont dignes d'y parler</span><br>
    <span class="i0">On leur doit dire a leur museau</span><br>
    <span class="i0">Rien rien quand les verrés filler</span><br>
    <span class="i0">Levés leur tousjours leur fuseau</span><br>
    <br>
  </div>

  <div class="stanza">
    <span class="i0">Cela en arriere ou avant</span><br>
    <span class="i0">Trop n'est pas prejudiciable</span><br>
    <span class="i0">Car autant en emporte le vent</span><br>
    <span class="i0">Et sy est euvre cheritable</span><br>
    <span class="i0">Aussy fault estre amiable</span><br>
    <span class="i0">Quant l'aumosne leur requerrés</span><br>
    <span class="i0">Combien que le moins convenable</span><br>
    <span class="i0">Est le mieux quant vous pourrés</span><br>
    <br>
  </div>

  <div class="stanza">
    <span class="i0">Et se une trouvés sy hardie</span><br>
    <span class="i0">Qu'elle vous requist de l'assoudre</span><br>
    <span class="i0">Ou lasser sa cote hardie</span><br>
    <span class="i0">Ne vous joués a l'estandre</span><br>
    <span class="i0">Trop bien cueillir ou ses plois joindre</span><br>
    <span class="i0">Pourrés et torcher son patin</span><br>
    <span class="i0">Mais gardés en cueillant de attaindre</span><br>
    <span class="i0">Ne de point toucher le tetin</span><br>
    <br>
  </div>

  <div class="stanza">
    <span class="i0">Frere ne vous y joués pas</span><br>
    <span class="i0">Car sans quelque compassion</span><br>
    <span class="i0">Lors vous faudroit passer le pas</span><br>
    <span class="i0">Et souffrir mort et passion</span><br>
    <span class="i0">Ne point n'aurés remission</span><br>
    <span class="i0">Pour ung sy grant cas perpetrer</span><br>
    <span class="i0">Ains acoup sans confession</span><br>
    <span class="i0">L'en vous feroit lors degrader</span><br>
    <br>
  </div>

  <div class="stanza">
    <span class="i0">Item au soir après souper</span><br>
    <span class="i0">Qu'on s'ebat a maintes façons</span><br>
    <span class="i0">Pour le temps en bien ocuper</span><br>
    <span class="i0">Vous recoudrés vos peliçons</span><br>
    <span class="i0">Et estudirés les leçons</span><br>
    <span class="i0">Qu'il fauldra chanter a matines</span><br>
    <span class="i0">Ne n'yrés vers prez ne buissons</span><br>
    <span class="i0">Baver ne trainer vos botines</span><br>
    <br>
  </div>

  <div class="stanza">
    <span class="i0">Item et sy ne jourés</span><br>
    <span class="i0">Au siron ne a glinettes</span><br>
    <span class="i0">Au jeu de mon amour aurés</span><br>
    <span class="i0">A la queuleuleu ou aux billettes</span><br>
    <span class="i0">Au tiers au perier aux bichettes</span><br>
    <span class="i0">A gecter au sain et au dos l'erbe</span><br>
    <span class="i0">Au propos pour dire sornettes</span><br>
    <span class="i0">Ne que paist on ne que paist herbe</span><br>
    <br>
  </div>

  <div class="stanza">
    <span class="i0">Item s'on dance au chapellet</span><br>
    <span class="i0">Troys a troys ou a dance ronde</span><br>
    <span class="i0">Mettés a vos yeux ung volet</span><br>
    <span class="i0">Pour fouyr ceste joye du monde</span><br>
    <span class="i0">Et de la troys lieux en la ronde</span><br>
    <span class="i0">Allez vous en boire et menger</span><br>
    <span class="i0">Car en lieu ou telle joye habonde</span><br>
    <span class="i0">Ne se fait pas bon heberger</span><br>
    <br>
  </div>

  <div class="stanza">
    <span class="i0">Item devés savoir beau sire</span><br>
    <span class="i0">Que amours a excommeniés</span><br>
    <span class="i0">Tous ceulx qui dancent le doux pere</span><br>
    <span class="i0">Comme maudis et regniés</span><br>
    <span class="i0">Car la sont trop apleniés</span><br>
    <span class="i0">Baiser est vendu a vil pris</span><br>
    <span class="i0">Dont les verrés bien manier</span><br>
    <span class="i0">Et en rendront ce qu'ilz ont prins</span><br>
    <br>
  </div>

  <div class="stanza">
    <span class="i0">Ne suffist il pas dea de dire</span><br>
    <span class="i0">Que se n'est q'un esbatement</span><br>
    <span class="i0">Ou l'en dance sans point mesdire</span><br>
    <span class="i0">Car il y a double embrassement</span><br>
    <span class="i0">Et sy baise l'on trop longuement</span><br>
    <span class="i0">La faulx amans ont leur fortune</span><br>
    <span class="i0">Mais les loyaulx n'ont que tourment</span><br>
    <span class="i0">Et sy fault qu'en portent la prune</span><br>
    <br>
  </div>

  <div class="stanza">
    <span class="i0">Item se allés sus acouchees</span><br>
    <span class="i0">Ne vous aprouchés près des baings</span><br>
    <span class="i0">Ains des que verrés ces trenchees</span><br>
    <span class="i0">De fleurs roumarins aubefoings</span><br>
    <span class="i0">Serrés tant que pourrés les poings</span><br>
    <span class="i0">Et pencés lors a paradis</span><br>
    <span class="i0">En disant las a jointes mains</span><br>
    <span class="i0">Pour les mors ung de profundis</span><br>
    <br>
  </div>

  <div class="stanza">
    <span class="i0">Et se par force ou par contrainte</span><br>
    <span class="i0">Pour baigner vous font despouiller</span><br>
    <span class="i0">La corde contre la chair sainte</span><br>
    <span class="i0">Ayés tousjours sans deslier</span><br>
    <span class="i0">Ne m'alez point l'eau brouller</span><br>
    <span class="i0">Fleurer les bouqués des poupines</span><br>
    <span class="i0">Saillir taster ne chatouiller</span><br>
    <span class="i0">Ne baiser entre ces courtines</span><br>
    <br>
  </div>

  <div class="stanza">
    <span class="i0">Vela les veux de l'observance</span><br>
    <span class="i0">Frere que avés affaire</span><br>
    <span class="i0">Ne n'est sy bonne penitance</span><br>
    <span class="i0">Que de se garder de mal faire</span><br>
    <span class="i0">Par quoy pour mielx y satisfaire</span><br>
    <span class="i0">Laisser fault toutes vanités</span><br>
    <span class="i0">Sy jurés d'iceulx parfaire</span><br>
    <span class="i0">Et ainsy vous le promettés</span><br>
    <br>
  </div>

  <div class="stanza">
    <span class="i0">Lors se povre amant tout moullié</span><br>
    <span class="i0">De pleurs fist les veux et promessez</span><br>
    <span class="i0">Illec estant agenouillié</span><br>
    <span class="i0">Sa bouche contre terre verse</span><br>
    <span class="i0">En grant dueil et en grant detresse</span><br>
    <span class="i0">Comme povés presupposer</span><br>
    <span class="i0">Puis vint en signe de leesse</span><br>
    <span class="i0">Tous les religieux baiser</span><br>
    <br>
  </div>

  <div class="stanza">
    <span class="i0">Et pour l'oster de vaine gloire</span><br>
    <span class="i0">Et qu'il n'eust l'oeil au monde ouvert</span><br>
    <span class="i0">Damp prieur a son gré fist faire</span><br>
    <span class="i0">Ung champ de roumarin vert</span><br>
    <span class="i0">Lequel de feu ardant couvert</span><br>
    <span class="i0">Devant ses yeux le espandi</span><br>
    <span class="i0">Voiés dist il la fumee part</span><br>
    <span class="i0">Sic transsit gloria mundi</span><br>
    <br>
  </div>

  <div class="stanza">
    <span class="i0">Or pencés quelz piteux revers</span><br>
    <span class="i0">Quelz ennuys quelz gemissemens</span><br>
    <span class="i0">Quelz biens mondains mys a l'envers</span><br>
    <span class="i0">Quelz durs evanouissemens</span><br>
    <span class="i0">Quelz pleurs quel esbahissement</span><br>
    <span class="i0">Et quelles destresses la furent</span><br>
    <span class="i0">Sy m'esbahy veu les tourmens</span><br>
    <span class="i0">Que aucuns de dueil n'en moururent</span><br>
    <br>
  </div>

  <div class="stanza">
    <span class="i0">A tant fut mys sans sainture</span><br>
    <span class="i0">Le povre homme en une salette</span><br>
    <span class="i0">Qui n'est trop clere ne obscure</span><br>
    <span class="i0">Ou après la procession faicte</span><br>
    <span class="i0">Se lieu s'appelloit la chambrette</span><br>
    <span class="i0">De dieu a y faire les dons</span><br>
    <span class="i0">Ou la maintes gens de la feste</span><br>
    <span class="i0">Firent illec de tresbeaux dons</span><br>
    <br>
  </div>

  <div class="stanza">
    <span class="i0">Illec vindrent seurs et cousines</span><br>
    <span class="i0">Oncles nepveux freres bel antes</span><br>
    <span class="i0">Dames bourgoises et voisines</span><br>
    <span class="i0">Amys amyes parens parentes</span><br>
    <span class="i0">Et autres maintes femmes gentes</span><br>
    <span class="i0">Qui a ce cordelier pour voir</span><br>
    <span class="i0">De donner estoient mout ardantes</span><br>
    <span class="i0">Et en firent moult leur devoir</span><br>
    <br>
  </div>

  <div class="stanza">
    <span class="i0">Entre les autres y veis</span><br>
    <span class="i0">Dont l'une donna ung breviaire</span><br>
    <span class="i0">Et l'autre ung galice a devis</span><br>
    <span class="i0">Et sa dame une cordeliere</span><br>
    <span class="i0">Pour luy faire une troussouere</span><br>
    <span class="i0">Mais par ce que dessus la houpe</span><br>
    <span class="i0">Sy avoit du vert et non guere</span><br>
    <span class="i0">Damp prieur par despit la coupe</span><br>
    <br>
  </div>

  <div class="stanza">
    <span class="i0">Helas quelle erreur quelle pitié</span><br>
    <span class="i0">Ou sont amours qui ne fendirent</span><br>
    <span class="i0">Lors cest hostel par la moitié</span><br>
    <span class="i0">Et que la vengance n'en firent</span><br>
    <span class="i0">Les dons fais les gens s'en partirent</span><br>
    <span class="i0">Car chascun estoit travaillé</span><br>
    <span class="i0">Et pour disner se retrahirent</span><br>
    <span class="i0">Et sur ce point je m'esveillé</span><br>
    <br>
  </div>

  <div class="stanza">
    <span class="i0">Qui fut lors bien esperdu</span><br>
    <span class="i0">Se fut moy je vous en assure</span><br>
    <span class="i0">Car sicomme tout fust fondu</span><br>
    <span class="i0">La ne veis corps de creature</span><br>
    <span class="i0">Mont ne maison ne couverture</span><br>
    <span class="i0">Chamberiere ne bastouer</span><br>
    <span class="i0">Sy ay escript a l'aventure</span><br>
    <span class="i0">Par maniere de me jouer</span><br>
    <br>
  </div>

  <div class="stanza">
    <span class="i0">De tous les amoureux martirs</span><br>
    <span class="i0">Transis banis et doloreux</span><br>
    <span class="i0">N'en veis nulz tant estre amortis</span><br>
    <span class="i0">Comme se povre malheureux</span><br>
    <span class="i0">Telz gens sont mal amoureux</span><br>
    <span class="i0">N'en leur cueur espoir n'abonde</span><br>
    <span class="i0">Combien qu'on tient cil tant heureux</span><br>
    <span class="i0">qu'il ne vouldroit pas vivre au monde</span><br>
    <br>
  </div>

  <div class="stanza">
    <span class="i0">Sy vous prie mes treschieres dames</span><br>
    <span class="i0">Qui vous plaise de souvenir</span><br>
    <span class="i0">De l'amant qui rendit les armes</span><br>
    <span class="i0">Pour bon cordelier devenir</span><br>
    <span class="i0">Et que pour l'ordre maintenir</span><br>
    <span class="i0">L'aumosne aux freres espandés</span><br>
    <span class="i0">Ou au moins qu'au temps advenir</span><br>
    <span class="i0">Les ayez pour recommandés</span><br>
    <br>
  </div>

  <div class="stanza">
    <span class="i0">Plusieurs gens envoient a romme</span><br>
    <span class="i0">Qui a leur huys ont le pardon</span><br>
    <span class="i0">Il n'est loyer que de povre homme</span><br>
    <span class="i0">Ne charité que de pur don</span><br>
    <span class="i0">Ayez mes dames pitié don</span><br>
    <span class="i0">Des amoureux de l'observance</span><br>
    <span class="i0">Car ilz ont trespiteux gardon</span><br>
    <span class="i0">Dieu leur doint bonne pascience</span><br>
    <br>
  </div>
</div>




<p>Imprimé a paris au saulmon
devant le pallays Par Germain
Bineaut Libraire et imprimeur
Le <span class="sc">iiii</span> jour D'octobre L'an Mil CCCC
<span class="sc">iiiixx</span> et <span class="sc">x</span></p>

<p>Sy fine l'amant rendu cordelier
en l'observance d'amours</p>




<div class="trnote"><h3>NOTES SUR LA TRANSCRIPTION</h3>

<p>On a conservé à l'identique l'orthographe et la ponctuation de
l'original. Toutefois pour faciliter la lecture on a résolu les
abréviations, ajouté accents, cédilles et apostrophes, et distingué
les lettres u/v et i/j selon l'usage moderne.</p>

<p>On a effectué les corrections suivantes:</p>

<ul>
<li>Aardant (A à l'envers) &gt; ardant (Ardant et plaine de clarté)</li>
<li>donn &gt; donne (La cause pour quoy il s'i donne)</li>
<li>tmybre &gt; tymbre (Le tymbre et les freres sonner)</li>
<li>eux (e à l'envers) &gt; eux (A eux rendre a ung hermitaige)</li>
</ul>
<p>ainsi que 20 cas de substitution entre lettres de forme semblable (u/n,
etc.) qui ne sont pas signalés ici en détail.</p>

</div>

</body>
</html>
